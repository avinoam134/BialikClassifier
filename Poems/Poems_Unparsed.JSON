[
    {
        "poem": "אל הציפור",
        "content":"שלום רב שובך, צפרה נחמדת,\n\nמארצות החם אל־חלוני -\n\nאל קולך כי ערב מה־נפשי כלתה\n\nבחרף בעזבך מעוני.\n\n\nזמרי, ספרי, צפורי היקרה,\n\nמארץ מרחקים נפלאות,\n\nהגם שם בארץ החמה, היפה,\n\nתרבינה הרעות, התלאות?\n\n\nהתשאי לי שלום מאחי בציון,\n\nמאחי הרחוקים הקרובים?\n\nהוי מאשרים! הידעו ידע\n\nכי אסבל, הוי אסבל מכאובים?\n\n\nהידעו ידע מה רבו פה שטני,\n\nמה רבים, הוי רבים לי קמים?\n\nזמרי, צפורי, נפלאות מארץ,\n\nהאביב בה ינוה עולמים.\n\n\nהתשאי לי שלום מזמרת הארץ,\n\nמעמק, מגיא, מראש הרים?\n\nהרחם, הנחם אלוה את־ציון,\n\nאם עודה עזובה לקברים?\n\n\nועמק השרון וגבעת הלבונה -\n\nהיתנו את־מרם, את־נרדם?\n\nההקיץ משנתו השב ביערים,\n\nהלבנון הישן, הנרדם?\n\n\nהירד כפנינים הטל על הר חרמון,\n\nאם ירד ויפל כדמעות?\n\nומה־שלום הירדן ומימיו הבהירים?\n\nושלום כל־ההרים, הגבעות?\n\n\nהסר מעליהם הענן הכבד,\n\nהפרש עלטה, צלמות? -\n\nזמרי, צפורי, על־ארץ בה מצאו\n\nאבותי החיים, המות!\n\n\nהאם־עוד לא־נבלו הפרחים שתלתי\n\nכאשר נבלתי אנכי?\n\nאזכרה ימים כמוהם פרחתי,\n\nאך עתה זקנתי, סר כחי.\n\n\nספרי, צפורי, סוד שיח כל־שיח,\n\nומה־לך טרפיהם לחשו?\n\nהבשרו נחומים אם־קוו לימים,\n\nפרימו כלבנון ירעשו?\n\n\nואחי העבדים, הזרעים בדמעה -\n\nהקצרו ברנה העמר? -\n\nמי יתן־לי אבר ועפתי אל־ארץ\n\nבה ינץ השקד, התמר!\n\n\nואני מה אספר לך, צפור נחמדה,\n\nמפי מה־תקוי לשמע?\n\nמכנף ארץ קרה לא־זמירות תשמעי,\n\nרק קינים, רק הגה ונה.\n\n\nהאספר התלאות, שכבר הן בארצות\n\nהחיים נשמעות, מודעות? -\n\nהוי, מספר מי ימנה לצרות העברות,\n\nלצרות מתרגשות ובאות?\n\n\nנודי, צפורי, אל־הרך, מדברך!\n\nאשרת, כי עזבת את־אהלי;\n\nלו עמי שכנת, אז גם־את, כנף רננים,\n\nבכית, מר בכית לגורלי.\n\n\nאך לא בכי ודמעות לי גהה ייטיבו,\n\nלא אלה ירפאו מכתי;\n\nכבר עיני עששו, מלאתי נאד דמעות,\n\nכבר הכתה כעשב לבתי;\n\n\nכבר כלו הדמעות, כבר כלו הקצים -\n\nולא הקיץ הקץ על־יגוני,\n\nשלום רב שובך, צפורי היקרה,\n\nצהלי־נא קולך ורני!",
        "year":"1891",
        "month":"4",
        "published":"yes"
    },
    {
        "poem": "משוט במרחקים",
        "content" : "משוט במרחקים, ממקומות נדדתי,\n\nכצפור מים אל־בית אמי חרדתי.\n\n\nושנית לפני המקומות החביבים,\n\nהקרובים אל־לבי ולבבי מעציבים;\n\n\nושנית התמונות הנעימות לקראתי,\n\nשכה כלתה עיני רותן דמעתי,\n\n\nשכה צמאה נפשי לבכות על־צוארן,\n\nלחבקן ולנשקן ולחונן עפרן.\n\n\nמכל תנחומותיו אל הותיר לי שתים:\n\nזכרונות מדאיבים עם דמעות עינים.\n\n\nוגם ימי עניי ונדודי גלותי\n\nלא מחו מלבי זכרונות ילדותי,\n\n\nהחתומים בנפשי ונשואים עמדי,\n\nכחותם על־לבי, כחותם על־ידי;\n\n\nוגם דמעות עיני בנכר הורדתי -\n\nאל־נאדך נפלו, ערישת מולדתי!\n\n\nובארץ מרחקים - גם־שם לא מצאתי\n\nיד חסד שתמח מפני דמעתי.\n\n\nומלאה כיום הוצאתיה, הבאתי\n\nאת־כוס התרעלה עמדי אל־ביתי.\n\n\nוכיום עזבתיה, מלאה ורויה,\n\nמצאתי גם־כוסך - הכל כשהיה!\n\n\nזה עניך, זה לחצך, זאת קדרות פניך -\n\nמה־כבד הענן הרבץ עליך!\n\n\nאף־נטף מר אחד לא נגרע מכוסך -\n\nאל אסף את־שלומך, אל שכח חנותך.\n\n\nמי ידע הדמעות שעוד תשפכנה,\n\nהסופות שעוד על־ראשנו תגחנה -\n\n\nעד־פרץ רוח טובה, חזקה, נאדרה,\n\nשתוכל לתקע העב המדברה;\n\n\nשתמח הענן הסוכך שמינו\n\nמעלות צעקתנו, מעבר תפלתנו…\n\n",
        "year":"1891",
        "month":"",
        "published":"yes"
    },
    {
        "poem": "בתשובתי",
        "content" : "שוב לפני: זקן בלה,\n\nפנים צמקים ומצררים,\n\nצל קש יבש, נד כעלה,\n\nנד ונע על־גבי ספרים.\n\n\nשוב לפני: זקנה בלה,\n\nארגה, סרגה פזמקאות,\n\nפיה מלא אלה, קללה,\n\nושפתיה תמיד נעות.\n\n\nוכמאז לא מש ממקומו\n\nחתול ביתנו – עודו הזה\n\nבין כירים, ובחלומו\n\nעם־עכברים יעש חזה.\n\n\nוכמאז באפל מתוחים\n\nקורי ארג העכביש\n\nמלאי פגרי זבובים נפוחים\n\nשם בזוית המערבית…\n\n\nלא שניתם מקדמתכם,\n\nישן נושן, אין חדשה; –\n\nאבא, אחי, בחברתכם!\n\nיחדו נרקב עד־נבאשה!",
        "year":"1895",
        "month":"",
        "published":"yes"
    },
    {
        "poem": "על אילת השחר",
        "content" : "נחשפו שולי רקיע, וידרך על־ספו\n\nהשחר, ויצו על־ליל: צא מפו!\n\n\nוישנה פני הכושי וישלחהו,\n\nויאסף נרותיו, ויכבה כוכבי נשפו,\n\n\nוילט פניו באדרתו השחרחרה,\n\nויתפרק נזמי הזהב, ויצא אט בגפו,\n\n\nללין בעמקים ובחרשים מצלים,\n\nלשית בכפים על־עטלפים כפו.\n\n\nרק הילל בן־שחר עוד קורץ עינו,\n\nלא יכבה נרו ולא יכהה רשפו;\n\n\nקבוע כנפך ביריעת תכלת\n\nיפץ אור צחר מנקדת כספו.\n\n\nחבאו כוכבי בקר, תמוג עיפתה\n\nמנשמת השחר ומניד עפעפו.\n\n\nושפת היריעה קדמה מתלבנת,\n\nובאחרית ים עוד יעיב באפו.\n\n\nושחקים יחורו ילכו הלוך ואור,\n\nיחור היקום וכל־אגפו;\n\n\nיגיחו יגלו מבטן החשך,\n\nויקא האפל את־בלעו וטרפו.\n\n\nואד לבן יעל מחמי הנחל,\n\nודיג משכים משיט צנה מחפו.\n\n\nובעשבים רטבים מרסיסי לילה\n\nמפלג בעמק הפלג לשטפו;\n\n\nירעד על־חצציו הומה ומבעבע,\n\nיקפץ כילד –ומה־יפה קצפו.\n\n\nומלא תבל יחריש דומם ויחיל\n\nלצאת השמש בעזוז תקפו.\n\n\nהכלב עז הנפש נלאה לנבח,\n\nהזה במלונתו ונח מזעפו.\n\n\nושכוי אל־רעהו מרחוק קורא,\n\nיעיר הבקר בגרונו ומחי גפו;\n\n\nאור אור, ברקאי! השמש הציצה! –\n\nראה הלילה ויהפך את־ערפו;\n\n\nהתלקח המזרח, הטל הבריק מטה,\n\nמקדם זהב יאתה אל־נטפו.\n\n\nויעור החרוץ ויצא למלאכתו,\n\nכי אכף עליו פיהו ופיות טפו.\n\n\nוירא עם־שמש ירוץ בית אדני\n\nואשר בנה לאלהיו בית בשעפו.\n\n\nולב חלל כלבי יעור עם־פצעו,\n\nאשר כלה קיצו ויבא חרפו;\n\n\nיראה זיו אדני מתחדש לבקרים,\n\nושב לימי עלומיו וזכר ימי חרפו,\n\n\nבשכן חסד אל ואמתו בקרבו,\n\nבהלו נר אדני עלי שרעפו;\n\n\nויחלם כיוסף והוא דגול מרבבה,\n\nועתה, אהה! –והוא צעיר אלפו.\n\n\nוידע כי אולתו סלפה דרכו\n\nואלהים שך בעדו מישר סלפו.\n\n\nלבקרים תדלף עינו אולי ירפא,\n\nופצעו יעמיק אף ימק מדלפו.\n\n\nלולא נפשי לאדני משומרים לבקר,\n\nכי יך אף ישלח דברו לרפא.\n\n",
        "year":"1892",
        "month":"",
        "published":"yes"
    },
    {
        "poem": "הרהורי לילה",
        "content" : "ידעתי כי בכיי –בכי כוס בין חרבות,\n\nלא יגה אנשים, לא ישבר הלבבות;\n\nכי בכיי עם־מטרות דמעותי השפוכים\n\nהם ענן בציה עם -מים מלוחים;\n\nכי דמעות שנושנו מבכי אלפי שנים –\n\nסר כחן ממוגג את־לבות אבנים –\n\nולמה, לב אמלל, תבקש להבל\n\nמרגע בבכי, נחומים באבל?\n\n\nמבעד לאשנבי את־ראשי אוציאה,\n\nאף־אקרא לסערה ואשאל את־פיה;\n\nאביטה בעבים, אבינה בחשכה –\n\nהיהי קץ לחשך? אם־סוף למהפכה?\n\nהישך הסער ויפזרו העבים\n\nונגה הסהר ונגהו כוכבים?\n\nאביטה אל־ארץ אף־אפן למעלה –\n\nאין חזון, אין קשב –רק סופה ולילה.\n\n\nבבטן הקנני אל מסכן, חלכה,\n\nויתן־לי מקל ויאמר לי: לכה!\n\nצא בקש משפטך שאבד בחיים,\n\nקנה אויר לנשימה, גנב אור לעינים;\n\nלך סב על־הפתחים בילקוט על־שכם,\n\nבא פתחי נדיבים ושחה על־פת לחם –\n\nוכבר כשל כחי בנדודים וטרח –\n\nאהה אלי, אלי! היתם הארח?\n\n\nמרחם אל־אשפה כסוחה הוטלתי,\n\nלא רחץ מחלאה בסחבות חתלתי;\n\nשד צמק לי חלצה אם עטיה, אבלה,\n\nממנו מציתי את־כוס התרעלה.\n\nמאז שם את־קנו בלבבי צפעוני\n\nהמטיל בי ארסו ומצץ את־אוני…\n\nהוי, אנה מחמתו אברחה, אנוסה?\n\nגם־חיה לא־אחיה, גם־מות לא אמותה!\n\n\nשפרירי שמים הפרושים כסדינים,\n\nונקדים בנקדות כוכבים כפנינים;\n\nרך רוחות שאננות המרחפות בדממה\n\nעם־כרובי השלום על־פני האדמה,\n\nהמספרות בלחש, בנשיקה, ברמזים\n\nלשיח השדה סוד יה, רזי רזים;\n\nשנת שלוה ושקט, שנת מרפא וגהה –\n\nלא לי הם, לא לי הם, בן־אשפה, תולעה!\n\n\nבלילה בלילה עת אשא כנורי,\n\nעת ערים רק־שנים: אנכי ומזורי;\n\nעת יצר העור לעצמותי הנמקות,\n\nועיני הכלות תלאינה לבכות –\n\nאז תעל כאור טבולת טל בת־שירתי,\n\nבמשי אברותיה תז טל על־לבתי,\n\nומחתה הדמעה שקפאה בעיני –\n\nאל־טל, בת־שירתי! נאד דמעות לי תני!\n\n\nנאד דמעות, בת־שירי, נאד דמעות חדשות,\n\nמרגיזות לבבות, מרעישות נפשות.\n\nהתעופפי, נודי בין עיי חרבות,\n\nאל כתל מערבי, אל קברות האבות,\n\nעל־יד דרך גולים התיצבי, עמדי,\n\nאיש איש לפי אידו יתנדב אל־נאדי;\n\nובעודן בחמן קחי, צקי אל־כנורי\n\nהדמעות עד־תמן –ונח לי ממזורי!",
        "year":"1892",
        "month":"3",
        "published":"yes"
    },
    {
        "poem": "עיניה",
        "content" : "בראשונה שם בחרשה\n\nחרש ראיתיה;\n\nהלך הלכה בין צאלים\n\nשפי –ופגשתיה.\n\n\nקרני שמש האחרונות\n\nקרנו בין העלים;\n\nכתמי אור כדינרי זהב\n\nשפכו בין הצללים.\n\n\nבדד הלכה, על־לבתה\n\nשלובות זרעותיה,\n\nכתמי אור חכלילי עלו,\n\nירדו בפניה.\n\n\nמפניה נפלו, נחו\n\nארצה לרגליה;\n\nאז שני גלילי זהר נפלו\n\nגם על שתי עיניה.\n\n\nנפלו, נחו – פתאם עמדה\n\nדומם גם נצבה…\n\nשתי עיניה – שתי גחלים\n\nטובלות בלהבה…\n\n\nותלטשן, ותלהטנה –\n\nאלי, אל שמים!\n\nמה־תחפצנה, מה־תשאלנה\n\nאלה העינים?\n\n\nשני צפעונים, פתנים שחרים,\n\nאראה בקעו, גחו\n\nמעיניה אל־לבתי,\n\nירדו אף־נשכו;\n\n\nאכלו, שרפו, יצקו רעל,\n\nאשם אכלתני –\n\nשדי, שדי, קרע השטן!\n\nלילית צוד צדתני!\n\n\nהיא נעלמה ויעלמו\n\nאתה עקבותיה;\n\nאך עיניה ירדפוני\n\nתמיד – הה, עיניה!\n\n",
        "year":"1892",
        "month":"",
        "published":"yes"
    },
    {
        "poem": "נושנות",
        "content" : "\"כעינים קרצים שמה\n\nבשמים אורים זכים…\"\n\n– בעיניהם פז הכרובים\n\nצופים בנו מן־החרכים.\n\n\n\"סביב ימתח הירח\n\nחוטי אור ככסף זכו.\"\n\n– מקרניהו, יונה תמה,\n\nשערות ראשך יפו, רכו.\n\n\n\"שם כגלי שיש טהור\n\nצפים גזרי עבים צחרות.\"\n\n– מן העבים, חמדת לבי,\n\nמעלות רוחך זכות, טהרות.\n\n\n\"רסיסי לילה תלוים שמה\n\nבין עשבים, ומזהירים.\"\n\n– שתי עיניך יפו, ארו\n\nגם מרסיסים, מספירים.\n\n\n\"חרש שוקק פלג שמה\n\nרוח ישב – קטרת כליל.\"\n\n– נשמת אפך – רוח עדן,\n\nקולך – המית פלג, חליל.\n\n\n\"שם הזמיר יפצח רנה,\n\nמה רוממה היא, כבירה!…\"\n\n– לילה צוי חסדך אתי,\n\nהאהבה מקור השירה.\n\n\n\"היאריך, דוד לבבי,\n\nהיאריך ליל עדנים?\"\n\n– דברים אלה, נערה פתה,\n\nמה־ישנים הם נושנים!…\n\n",
        "year":"1893",
        "month":"",
        "published":"yes"
    },
    {
        "poem": "אל האגדה",
        "content" : "בכם דפי תלמוד, בכם עלים בלים,\n\nאגדות נחמדות וקדומות,\n\nבימי חיי הבלי כי אהגה נכאים –\n\nבכם נפשי תמצא תנחומות.\n\n\nבנקיק סלע אפל ובמחשך חר עפר,\n\nשם תחיה, תשגב תולעה –\n\nובסתר חביונכם מתגרת עריצים\n\nתרגיע שם נפשי הנכאה.\n\n\nובארץ מאפליה כי חשך אלכה,\n\nלי תפתחו שערי רקיע,\n\nוללבי החלל מבעד לערפל\n\nאור חדש, אור עולם יבקיע.\n\n\nאז אשוב מרדף אחרי צללי תהו,\n\nוצלכם, העלים, אחמדה;\n\nשם אבכה ואשקט ושם גם־תנחומות\n\nאינקה משד האגדה.\n\n\nהה! שפל ובזוי בגוים נתתי,\n\nגם לבכות לא יתנו ברמה;\n\nלוא לבכות די שפקי נתנו – בכיתי\n\nעד־רוח בקרבי לא־קמה.\n\n\nגם־לי כנור היה ותליתיו על־ערבי\n\nהנחל ששמה ישבתי;\n\nואבך הרבה בכה, ובנחלי דמעות\n\nהכנור מידי עזבתי.\n\n\nהוי, כנור ישרון, נעים זמירות ישראל,\n\nזה כנור לדוד ושלמה;\n\nבך ראה יה דוד, ושלמה בקדש\n\nבך חזה שולמית בחלומו…\n\n\nומאז ועד־עתה אין מלך בישרון,\n\nאין מלך – אין כנור ונבל.\n\nעוגבי קול בכים, כנורי כיונה\n\nיהגה על אפיקי בבל.\n\n\nאך היו מלפנים בבבל גבורי\n\nהרוח שנגן היטיבו,\n\nשידעו ניב כנור, המיתו ובכיתו,\n\nהבינו בשיר ויקשיבו;\n\n\nשידעו לב עמם, מה־שחו הגידו,\n\nהגיגו בגיל וברעדה –\n\nוימלטו הקולות שבקעו ממיתרי\n\nכנורו – ותהי האגדה!\n\n\nומאז ועד־עתה כי אהגה נכאים,\n\nאגדה לכנור אקחה –\n\nבה אבך ענות עמי, בה אשיר תנחומות –\n\nאנגן – ותהי לי הרוחה.\n\n\nאז ראש עמי אחז מה־שגיא, מה־כביר,\n\nשיא חסנו ועזו בשחקים;\n\nאבינה אחריתו, כי עם־זו תולעת\n\nעוד ישר ויוכל ענקים.\n\n",
        "year":"",
        "month":"",
        "published":"no"
    },
    {
        "poem": "על ראש הראל",
        "content" : "על ראש הראל, בזרעות דלו רום ופתוחות,\n\nמראש מקדמי ימים עמד דם איש שב.\n\nבשמאלו מטה עז וימינו תאחז לוחות,\n\nמפניו נגה הוד, לו חגור – במתי עב.\n\n\nולרגליו תכו שני ענקים גבוהי קומה,\n\nילחמו בו בעז, אליו יערכו קרב;\n\nבקרדם ובחנית עלות יעפילו רומה\n\nוגזל מזרועו את־לוחותיו – אך לשוא!\n\n\nכשני עפעפי שחר עיניו תבקענה,\n\nובענות צדק מגבה יביט בם –\n\nוברכי שני ענקים שחות, אף תכרענה –\n\nמרוממותו הס! כמהו עוד לא קם!\n\n",
        "year":"1893",
        "month":"3",
        "published":"yes"
    },
    {
        "poem": "ברכת עם",
        "content" : "תחזקנה ידי כל־אחינו המחוננים\n\nעפרות ארצנו באשר הם שם;\n\nאל יפל רוחכם – עליזים, מתרוננים\n\nבאו שכם אחד לעזרת העם!\n\n\nהן סופרים אנחנו את־נודכם וחובבים\n\nנטפי הדמעות וזעת האף,\n\nהיורדים כטל לישראל ומשובבים\n\nנפשו הנלאה, השומה בכף.\n\n\nולעולמי עד תקדש כל־דמעה שצללה\n\nבים דמעתנו, נדבה לעם,\n\nכל־טפה של זעת אפים, שסללה\n\nדרך אדני – כחלב ודם.\n\n\nאם־לא את־הטפחות – רק מסד יסדתם –\n\nרב־לכם, אחי, עמלכם לא־שוא!\n\nהבאים – ובניתם וטחתם ושדתם,\n\nעתה רב־לנו אם נטוי הקו.\n\n\nגוי קו־קו אנחנו! מקו לקו קוממו\n\nשממות עולם ובנו בנין־עד!\n\nיש־יום – ומים עד־ים יצאו ישתוממו\n\nלראות מה־פעל קטן גוים, עם נד.\n\n\nולמה, המפגרים, פעמיכם כה בוששו?\n\nהעבד ישראל, האם בני מרוז?\n\nהוי, כחות נפרדים, התלקטו, התקוששו!\n\nעבדו שכם אחד בחיל ועז!\n\n\nאל־תאמרו: קטנו – הטרם תתבוננו\n\nפני אביר יעקב ההולכים בקרב;\n\nמימי זרבבל ידינו לא־כוננו\n\nמפעל אדירים כמהו ורב.\n\n\nמי בז ליום קטנות? הבוז למתלוצצים!\n\nמלטו את־עמכם ואתים עשו –\n\nעד־נשמע מראשי ההרים מתפוצצים\n\nקולות אדני הקראים: עלו!\n\n",
        "year":"1984",
        "month":"",
        "published":"yes"
    },
    {
        "poem": "שירת ישראל",
        "content" : "אדני לא קראני לתרועת מלחמה,\n\nגם ריח מלחמה מאד יחתני;\n\nאלפת כי־אשמע קול חצצרה ברמה –\n\nוכנור וחרב – לכנור הנני.\n\n\nאך אשרי הגבור החי על־חרבהו,\n\nשישלח את־ידו להלמות עמלים;\n\nואוי לו למשורר שחלל לבהו,\n\nהשר את־שירותיו על־לבות ערלים.\n\n\nכי מה־שיר ישראל בגולה – ציץ יבש,\n\nציץ עלפה, שטל אור את־עליו לא ירטב,\n\nזרע גד אשר נפל אל־רפש ועבש,\n\nפקעה ששלפה ויבשה במרתף.\n\n",
        "year":"1894",
        "month":"4",
        "published":"yes"
    },
    {
        "poem": "על סף בית-המדרש",
        "content" : "מקדש אל נעורי, בית־מדרשי הישן!\n\nספך אשר רקב שנית עלי נקרה,\n\nאראה שנית כתליך הנמלחים כעשן,\n\nאת־סחי קרקעך, את־פיח התקרה.\n\nמשנה חרבה חרבת מבלי באי מועד,\n\nעלה חציר במסלתך ושביליך דשאו,\n\nארג העכביש על־ספונך רועד,\n\nעל־גגך הנקרע בני־ערבים יקראו;\n\nאבן אבן תשמט ותכה רסיסים,\n\nעמודיך יתפלצון, כלך עמד בנסים.\n\n\nבעפרך יתפלש ארון מאין תורה,\n\nגוילים בלים וירקים ירקבו בחבית;\n\nנוגות בפרצות תצצנה קרני אורה,\n\nואבלה כל־פנה ובכתה כל־זוית.\n\nכתלי בית־המדרש, קירות הקדשים!\n\nמחבא רוח איתן, מקלט עם עולמים!\n\nלמה כה־תעמדו דומם וכנואשים\n\nתטו צללים שחרים, צללים נאלמים?\n\nהסר לעד יי מעל משואותיכם\n\nוטבעתם באבקכם ולא־ישוב עוד אליכם?\n\n\nכאבלים אלמים חרש תתאבלו\n\nוביגונכם קפאתם קודרים, נעזבים.\n\nהתזכרו כמוני את־הימים כלו?\n\nהלבניכם יצאוכם הנכם נעצבים?\n\nהלא תשאלו לשלום אסופיכם במרחקים –\n\nשב הנני עתה מעמק העכור;\n\nנמלטתי להגיד לכם כי גברו המכים,\n\nנלחמנו כגבורים, אך הכינו אחור –\n\nואני יתום נדח, עולל טפוחיכם,\n\nאמלל, בוש ומנצח שב שנית עדיכם.\n\n\nושנית, בית־מדרשי, כפוף ראש כעני\n\nומשמים כמוך על ספך אעמדה;\n\nהאבך לחרבנך, אם־אבך לחרבני,\n\nואם לשניהם יחדו אבך ואספדה?\n\nהה! קנך משלח, גוזליך נעו נצו,\n\nנגזו כצל כלם בין העצים הגבהים.\n\nרבים אל־ראשי הצורים נפצו\n\nובשדות אחרים עוד רבים תועים;\n\nהימותו מות ישרים? או ימצאו מנוחה\n\nבחיי נבלים ולעד ישכחוך?\n\n\nלא אריתי יערות דבש על־דרכי המסורר,\n\nמאז הפרידתנו הרוח הרעה;\n\nאבד נצחי מיי, כל עולמי התפורר,\n\nבאו מים עד־נפש – אך היא בם לא־באה…\n\nלא ריקם שלחתני מצלך השאנן –\n\nמלאכיך הטובים שלחוני בדרך:\n\nמחשבה פריה, הגיון רענן,\n\nלב שלם ובטח עת תכשל הברך;\n\nאמנם יכל לי אויבי, כלי ריק הציגני –\n\nאך הצלתי אלהי – ואלהים הצילני!\n\n\nואמר: רב־לי לשבע משטמה,\n\nקיקלון ובשת תחת אהבתי.\n\nהטרם ארא יד השקר רוממה?\n\nמי־לי שם? מה־לי שם? אשובה למנוחתי.\n\nנס אלהים אמת בעפר לא אעולל,\n\nלא־אמכר בכרתי בנזיד עדשים;\n\nבתרועת השקר קולי לא יתבולל,\n\nמהיות כפיר בין כפירים אספה עם־כבשים.\n\nלא חוננתי במתלעות ובצפרנים –\n\nכל־כחי לאלהים, ואלהים – חיים!\n\n\nוכחמט המתכנס בתוך קשקשותיו\n\nאתבצר במבצר הרוח בדממה;\n\nחמוש בכלי נשקי אשמר דלתותיו –\n\nלמועד אתעוררה ואצא למלחמה.\n\nיי על ימיני! הוא יחצב רהב,\n\nוברוח אל צבאות אגבר חילים.\n\nראיתי הכפירים בתלתלי הזהב\n\nשנפלו על־הררי הצבאים חללים.\n\nכל־הבשר חציר, יבש כחהו,\n\nכי רוח יי נשבה בו – ואינהו.\n\n\nלא הכות באגרף את־ידי למדתי,\n\nובתירוש וזנונים לא־כליתי כחי;\n\nלשיר שיר יי בתבל נולדתי,\n\nשביי – שבי צדק, ציד משפט – מלקוחי.\n\nזמרת נעים זמירותי – בפי כל־הנשמה\n\nלמקצה השמים ועד קציהם;\n\nכה תסל האמת מסלתה בדממה,\n\nכן קולות אלהים מתפוצצים מאליהם;\n\nאין אמר, אין דברים, בלי נשמע קולם,\n\nודברי אלהינו יקומו לעולם.\n\n\nגם־שמי אשר מחו מספרם בגאון\n\nעל־בלי גאלתיו בזמה ובדמים –\n\nהאחרון על־עפר יקום ממשאון\n\nויהי חותם שדי בדברי הימים.\n\nאז ידעו מי־היה השב נזיר הלאמים,\n\nשנדד עם־צלוחית של־פליטון בין זדים\n\nויזרק ויז גוים רבים עצומים\n\nויטהר הרוחות ויבער השדים.\n\nלא גרשם בקסמים, לא הדפם בנחש,\n\nכי במקל ובתרמיל ובתפלת לחש.\n\n\nלא תמוט, אהל שם! עוד אבנך ונבנית,\n\nמערמות עפרך אחיה הכתלים;\n\nעוד תבלה היכלות, כאשר בלית\n\nביום הרס רב, בנפל מגדלים.\n\nוברפאי את־מקדש יי ההרוס –\n\nארחיבה יריעותיו ואקרע לו חלוני,\n\nוהדף האור חשכת צלו הפרוש,\n\nובעלות הענן ירד כבוד אדני;\n\nוראו כל־בשר למקטנם ועד־גדולם,\n\nכי יבש חציר, נבל ציץ – ויי לעולם!\n\n",
        "year":"1894",
        "month":"8",
        "published":"yes"
    },
    {
        "poem": "בשדה",
        "content" : "הן לא ככנף רננים נתפשת, מתמלטה לחפש ברננה,\n\nאף לא ככפיר נכבש, בטח, המשבר את־בריחיו לברח –\n\nככלב, ידידי, ככלב ממעניו, בזה נפש ומענה,\n\nברחתי היום אל־השדה מפני עצבון ידי בלי כח.\n\n\nלגיא, הכרמלה! שם שלום מסביב אהלים ישליו,\n\nשם ברוכי אלה שאננים מפחד בנויהם יתערו,\n\nיביטו את־חילם כי־ינוב, שלומת עמלם יחזיו,\n\nולשם – כל־רגשותי ינהו ושעפי ינהרו.\n\n\nאצא לי השדה ואשמע מה־דבר אדני מן־הקמה,\n\nמה־לאט הרוח ממשק הקנים הזקופים, הגאים,\n\nמה־ירקם בסתר זיז שדי, מה־יפעל בול הרים בדממה,\n\nומה השבלים תנענה ראשיהן השעירים המלאים?\n\n\nאבאה בבר ואחבא, ובקומת שבליו אטבעה,\n\nאתבולל בין שפעת גבעוליו, אסחף בשטף גליהם,\n\nאקשיבה דמית היער, את־רזי החרש אשמעה,\n\nאט אזני אל־לחש העצים ואשמע סוד שיח עליהם.\n\n\nאת־פני בקרקע אכבשה, לארץ הרטבה אפלה,\n\nאשאלה את־פי האדמה ואבך הרבה בכה אל־חיקה:\n\nהגידי לי, אמי־אדמה, רחבה, מלאה וגדולה –\n\nמדוע לא־תחלצי שדך גם־לי נפש דלה שוקקה?\n\n\nדמיה מסביב. השמש אל־קצבי ההרים ירדה.\n\nמסגר בחומת שבלים גבהות, העטרות משעולי,\n\nומעטף ונחבא בצלן הדק – נוגה חרש אצעדה,\n\nעל־ראשי שמים טהורים, וקמה מימיני, משמאלי.\n\n\nוערפלי הטהר ימוגו, ימסו במרום הרקיע,\n\nצלליהם הדקים יזחלו וירחפו על־פני השבלים,\n\nיעמו את־זהב תלתליהן, ורוח חרישית תניע\n\nבלט את־הקמה הנמה, החלמה בין אורות וצללים.\n\n\nפתאם נעור רוח ויך בשבלים,\n\nותתחלחל הקמה, ננערה, נרעשה;\n\nשבליה המלאות כבני צאן מבהלים\n\nהפנו נסו אל־ארץ חדשה.\n\n\nוכגלי ים מן־ההר אל־הבקעה נצנפו,\n\nמן־הבקעה לכרמל נבהלות ברחו,\n\nומשם הלאה־הלאה במרוצתן שטפו,\n\nובהמלה נעימה השתפכו.\n\n\nמה־תדדון, קני זהב, שבלי־פז תשקו?\n\nמי ירעישכם כארבה וירומם גליכם?\n\nלמה תזו ניצוצות, זיקות אור תזרקו\n\nעל־הצפרים המרחפות עליכם?\n\n\nהתנהרו למקום שהעבים יסעו?\n\nשיפוח היום, שינוסו הצללים?\n\nהלמקום שהחלומות נפשנו ישאו\n\nאתן נסות נחפזות, שבלים?\n\n\nכעני אעמד לפני הוד הקמה המאירה ושמחה,\n\nואדע אך־עתה את־עניי מה רב, הה, אך־עתה אראנו!\n\nלא ידי עצבוכן, שבלים, לא ידי קומתכן טפחה,\n\nלא־כחי פזרתי בזה, לא אני אצברנו;\n\n\nלא רסיסי זעתי את־מגרפות אדמתכן השחרה הרטיבו,\n\nאף לא תפלתי הורידה את־מטר השמים על־נירכן,\n\nלא עיני הרהיבו מלאות ראשיכן, לא לבי הרחיבו,\n\nאף לא הידד שירי יזעזע מנוחתכן ויפל על־קצירכן –\n\n\nובכל־זאת יקרתם לי, שדות, יקרתם לי שבעים ושבעה,\n\nמאז תזכירוני את־אחי הרחוקים, העובדים בית אמי,\n\nשאולי ברגע הזה ישאו קולם מראש הר וגבעה,\n\nוענו גם־הם את־ברכתי, השלוחה אליהם מעמי.\n\n",
        "year":"1894",
        "month":"",
        "published":"yes"
    },
    {
        "poem": "אגרת קטנה",
        "content" : "מן־הגולה לאחי בציון\n\n\nשדות בר, נחלת אבות, ומרחב ודרור –\n\nהיש עוד בארץ מברך כמוך?\n\nואני פה אחיך קפאתי בקר,\n\nאנוע ככלב בארץ נבוכה;\n\nמגרש במקלות, מכלכל פרורים,\n\nנעזב ונשכח מלב ומאל.\n\nהאמנם שכחת את־טעם המרורים,\n\nשיחדו אכלנו בגלות החל?\n\n\nגם־עתה עוד הנני תעה כצאן,\n\nאת־גזי, את־חלבי ובשרי יקחו,\n\nושבט הנגש לא־יאמר עוד הון,\n\nעוד יסגר עלי מרעה כרים ואחו;\n\nלא־נחקר עדנה אם־יש קבה רעבה\n\nבבטני הריקה, אם־גם אני איש.\n\nלפי־שעה אנשם וארעב בגנבה,\n\nאתפרנס ככלב שבע קלון וריש.\n\n\nואתה – המאשר! לך מרחב מסביב,\n\nדי אור לנשימה, די שמש, די צל.\n\nאם־תעבד קשה – הוי, אחי החביב!\n\nלעבד ולסבל צונו גם־אל.\n\nלא תזרע אל־קוצים, לא תיגע לריק,\n\nעוד תראה עת יגמל עמלך ורבה;\n\nעוד יבער יתלקח כלפיד הזיק\n\nצפנת בלבבך בצאתך נדבה.\n\n\nהן זרע ישרים לא־יאבד בציה –\n\nואני אזרה כחי לרוח, וכמוץ\n\nיסער פעלי אל ארץ שאיה;\n\nאל ארר אדמתי לצמיח לי קוץ.\n\nכל־ימי אנוע, אשוטט, אשוטט,\n\nאלחם בצללים ואבנה בחול;\n\nכצנינים הייתי לשכני, ולשוטט\n\nבעיני משנאי, על־נפשי לעל.\n\n\nלפנים אהבתי צרותי, ובתם\n\nלבבי הצדקתי את־שבט מוסרי;\n\nקראתי לדמעות, קדשתי יום צום –\n\nואפשט במנוחה לשכין צוארי;\n\nאך עתה, אהה, אין בי אמון נעורי,\n\nנואשתי מרחמים, מבטחי בית עש;\n\nחדלתי, ידידי, מחבב יסורי,\n\nכי מאס גם־אלי את־משפט הרש.\n\n\nאין תכלית לנדודי, אין קדשת השם,\n\nסר צל אלהים, סרה רוח הקדשה,\n\nגם־בכיי לא הוא, גם תחנוני לא־הם –\n\nאתחנן ואבך – כי מכתי אנושה.\n\nאתחנן כנואש ואבך מלב קר,\n\nאאנח מלב מלא אפר ובשת;\n\nואבך – אף אם־אדע כי־דמעי כמטר\n\nשמי ברזל בציות על־ארץ נחשת.\n\n\nאגדות נושנות נשוני עמלי,\n\nבחלומות ומשלים ישנתי הכאב,\n\nאך־עתה בא רוח וישא משלי,\n\nויגז את־חלומי – ומלא ריק הלב.\n\n“כף ראשך! שא על!” – על־שם מה? על־שם מי?\n\nמה אועיל כי־אסבל? מי ירצה קרבני?\n\nהוי, קראו לי דרור ואגדלה את־שמי,\n\nאגדילה מעשי, אקומם חרבני.\n\n\nכעם גבורתי, גם־בי די איל!\n\nהוציאו למרחב את־כחי הכלוא;\n\nמריח השדה יפריח עם דל,\n\nכדשא תפרחנה עצמותי שבלו.\n\nהכרמל, השרון גדלוני מאז,\n\nובשד יזוב חלב ילדותי פנקו,\n\nשיא הררי עולם שמני עם־עז,\n\nהרוחות הטהורות עצמותי חזקו.\n\n\nממרום הרי לבונה, מראש גבעות מר\n\nגם־זרע אדני לצדקה זרעתי,\n\nובקול חצצרת תרועה המחצצר “דרור!”\n\nהרעשתי הלבנון וארזיו זעזעתי –\n\nאיך, יום קיצי? איך, אביבי?\n\nמדוע לא תביט השמש אלי?\n\nרק־קר, עבי חרף… התראה, חביבי,\n\nאת־סדרי בראשית משתנים עלי?\n\n\nאין תקוה פה, אחי, כבר כלה הקץ,\n\nפס חסד אלה, בל־יעש ישועות;\n\nאין תקוה ליונה בצפרני הנץ –\n\nועתה שתי עיני מזרחה נשואות;\n\nעוד טרם אבינה מה־יהיו חלומותי –\n\nונפשי כצפור בהריחה יום דרור.\n\nזה משאת כל־נפשי, זה תקות תקותי,\n\nירחי ושמשי היוצקים בי אור;\n\n\nזה כוכב הזהב, זה עמוד האש,\n\nהמאירים את־דרכי, מגיהים את־לילי;\n\nזה קול המנחמני ולחש לי: יש\n\nלי תקוה, לא־אבדה תוחלתי מאלי.\n\nוכבר עיני ראות הצצים הרכים,\n\nהצומחים כתקוה בנפש כל־חי.\n\nלקות אחפצה, ואשרי המחכים –\n\nעבד וסבל, אחי, בשם אדני!\n\n",
        "year":"1894",
        "month":"9",
        "published":"yes"
    },
    {
        "poem": "בערוב היום",
        "content" : "בין עבי אש ועבי דם\n\nהשמש רד לפאת הים,\n\n\nוקרני אור בעד העב,\n\nכחניתות ממרטות רב.\n\n\nוישק הככר נגה זך,\n\nויצת־אש בירק הסבך.\n\n\nעל־ראש החרש יצק אור,\n\nויתך־אש במי־היאר.\n\n\nויצף את־ראש הגבעה פז,\n\nבקמה זרק זיו ויז.\n\n\nויט, וישק כנף היום,\n\nוירד חי אל־פי התהום – – –\n\n\nאז יבא כל־היקום בצל,\n\nהליל הלך – בא הליל,\n\n\nורוח קל בא, נשב, נס,\n\nוישק לי ויגל לי רז.\n\n\nהוא לאט עמי: אמן, תם –\n\nכקרן אור בערב היום.\n\n\nוימי הנער, ילד טוב,\n\nיעופו חיש כמעוף העוף.\n\n\nפה נאלח הכל, הכל סג –\n\nיש־עולם טוב שכלו חג.\n\n\nיש־קרן ברוכה, פנת אור,\n\nששמשה – צדקה, רוחה – דרור;\n\n\nשם תרתי מקום לך ולי –\n\nקום נעוף יחדו, נדאה, בני!\n\n\nלא זה המנוחה, עוף מפה –\n\nאך למה, לבי, תדוה כה?\n\n\nמי הטיל בחדריך צל,\n\nאפלת עד וחשכת אל?\n\n\nמדוע אתה זעף, סר –\n\nיש מרחב יה – ולך הוא צר.\n\n\nהלראות ירע לך בגבר\n\nאשון החשך על האור?\n\n\nכי־מה הכאב ומה החלום,\n\nהבאים אט עם־צאת היום,\n\n\nומשכים את הלב התם\n\nאל־קצוי עד, אל־אחרית ים?\n\n",
        "year":"1895",
        "month":"",
        "published":"yes"
    },
    {
        "poem": "גמדי ליל",
        "content" : "לאור הירח, הזלף\n\nבנחת בתכלת האור,\n\nהמשכר הלב כחלום זהב,\n\nוכמקסם עינים יעור;\n\n\nלאור הירח בלילה,\n\nעת יצלל מלא תבל בדממה,\n\nובסות אור קפאון תתעלף\n\nהחרשה בתחתית הרמה;\n\n\nובין הצאלים בחרשה\n\nכעין רשת כסף מזרה,\n\nירעדו על־רך העשבים\n\nעגילים וגלילים של־אורה;\n\n\nובאור רך וזך כמזקקים\n\nעל־מורד הגבעה מזהירים –\n\nלא אבני חן וספירים –\n\nרבאות רסיסים בהירים…\n\n\nאז תרד מקהלת גמדים\n\nבמורד הגבעה ברננה,\n\nשאננה כחלום ילד קטן,\n\nענגה כקרן הלבנה;\n\n\nוצניפים עגלים ושחרים\n\nיצנפו ראשיהם הקטנים,\n\nופניהם מועדות היערה,\n\nשם לחפר מכמנים, מכמנים.\n\n\nובלכתם ינערו את־נטפי\n\nהטל מן־הדשאים, ונפוצות\n\nהרסיסים הזכים כבדלח\n\nמתיזים ניצוצות, ניצוצות.\n\n\nכה הלך ורנן ירדו,\n\nערוכים בטור שבעה שבעה,\n\nעד באם בעבי־צל החרשה,\n\nהנמה בתחתית הגבעה.\n\n\nאז כלם יפוצו בשאון\n\nובאו אל־בין האלונים,\n\nבמקום מעין רואים נצפנו\n\nבקרקע מטמונים, מטמונים.\n\n\nהם באים – ובשפעת הצללים\n\nתתאחד עדת הגמדים,\n\nיתלכדו וירקדו כגדיים,\n\nוצהלו צהלת ילדים.\n\n\nוכתמי האורה החורים\n\nירצדון על־שחור מעיליהם,\n\nיחליקו על־רום מצנפותם,\n\nיקלעו בקוצות ראשיהם.\n\n\nועיפי משובה יפלו,\n\nישתרעו בצל האלונים,\n\nוחפרו משם והוציאו\n\nמטמונים המונים, המונים.\n\n\nולאור הירח הבהיר\n\nבצחוק צלול, צח, צחוק ילדים\n\nתשעשע על־מאורת הזהב\n\nותצחק עדת הגמדים.\n\n\nוצליל דינרי זהב וכתם,\n\nוברק אבני־חן עם אור סהר\n\nיתערבו בצחוק התעלולים,\n\nירעישו דומית היער.\n\n\nוצחוק ועליצות וזהב –\n\nאך, הה! לכל תכלה ואחרית –\n\nהחפזו, גמדים! – הגיע\n\nזמן קריאת הגבר של־שחרית.\n\n\nאז תחרד העדה וקמה,\n\nוערוכים בטור שבעה שבעה\n\nישובו מחרישים ונוגים,\n\nישובו במעלה הגבעה.\n\n\nובהלט הסהר הנכלם\n\nאת־פניו החורים מלמעלה,\n\nיבאו בצל הגמדים,\n\nימוגו כחלום חזיון לילה.\n\n",
        "year":"1895",
        "month":"",
        "published":"yes"
    },
    {
        "poem": "דמעה נאמנה",
        "content" : "כי תראה אותי מוריד דמעות,\n\nולמספד אקרא העננים,\n\nעל־חרבן איזה ארץ פלאות,\n\nעל־אבדן איזה גן עדנים;\n\n\nומן המצר אם תראני,\n\nכי־אשאף מרחב בל ידעתי,\n\nאל־תנד־לי, אל־תרחמני –\n\nדמעתי דמעת שוא, מודעתי!\n\n\nגם־אם בגדולות ובנשגבות\n\nממני תראה כי אתהלך;\n\nכי־אתאו לרכב בערבות,\n\nכי־אשאל להיות כרוב או מלאך;\n\n\nאו זרע כאל לי אבקשה,\n\nועוד כאלה תלי תלים –\n\nגם־אלה, אודה לא אבושה,\n\nרק־דברי רוח, מלים, מלים.\n\n\nבדור טרוד זה הרץ, הרדף,\n\nבצוק עתים אלה ובמשאם –\n\nרק ריח צחוק או־כזב נדף\n\nמן־השמים וכל־צבאם.\n\n\nלי דמעה אחת נאמנה,\n\nשבסתר לבי אסבלנה,\n\nובשולי נפשי היא נצפנה,\n\nומדי ארעב – אורידנה.\n\n\nואזי שאלתי: עת ככלב\n\nמזה רעב בקרב חוץ אשלכה –\n\nימצא אחד מני אלף\n\nעלי יעבר באנחה…\n\n",
        "year":"1895",
        "month":"10",
        "published":"yes"
    },
    {
        "poem": "מה רב, אוי מה רב",
        "content" : "מה רב, אוי, מה רב השממון\n\nבארץ המלאה הפתוחה,\n\nשהכל נתנת היא לנו,\n\nאך־אחת לא־תתן – מנוחה!\n\n\nשמאומה לא תמנע ממנו,\n\nהכל בשבילנו מכינה –\n\nותעביד אותנו כחמורים,\n\nתעביד בלי־רחמים וחנינה;\n\n\nמבלי אשר־תותיר לנפש\n\nאף רגע של־תענוג לפליטה,\n\nלשביע הלב מיגיענו\n\nבדממה בפנה שקטה;\n\n\nשבת רגע, שום עין, ולברך\n\nעל־אחרית יגיע כפים,\n\nשזה שכר כל־נפש עמלה,\n\nשלומת כל־עצבון ידים.\n\n\nאף מקום נאמן אין לנו\n\nשנקשר בו קשר נפשנו,\n\nשיוכל התערות כאזרח\n\nבו אחד מרגשות לבנו;\n\n\nשנוכל לתקע בו יתד\n\nחזקה, נאמנה ובטוחה,\n\nולאמר: אך־זאת המרגעה,\n\nבקשנו – מצאנו מנוחה!\n\n\nגם־פנים לך לא יאירו,\n\nגם־שלום לך לא יאמרו,\n\nגם־אבני הרחוב, גם־שמים\n\nעל־ראשך לך יתנכרו.\n\n\nוכנטף בים כן נאבדה\n\nערירים בין אלפי רבבה –\n\nמה רב, הוי, מה רב השממון\n\nבארץ הריקה, הרחבה!\n\n",
        "year":"1895",
        "month":"",
        "published":"yes"
    },
    {
        "poem": "הצור והגל",
        "content" : "“הצור! פנה דרך!” כה נהם על־שן שפת־הים\n\nגל גדול, גל שחר ונורא כשאול, משבר רם.\n\n\"הצור, פנה דרך! בלבבי הקר שם משכנו\n\nעז רוח זלעפות עם־גאות הים ואיתנו.\n\nלא־נהמי אף לא לבנת קצפי עזוז ידריכני –\n\nבמארת עשוקים אורא, נקם־דם ימלאני;\n\nדם־דכים, נטבעים ואבדים הוא יאמר אליך:\n\nבא יומך, הצור, קרב קצך ומי יושיעך!\n\nעת עצב ונכנע כעבד גאותי שכחתי,\n\nואשפל ללקק רגליך ועפרך לחכתי –\n\nאז בזה בזית בלבבך לגל, ותתהלל:\n\n‘ראו, איך המשבר הנורא ישח, יתפלל!’ –\n\nואני, במסתרים, עת כנך רחצתי, נשקתי,\n\nשברתי גאון עזך ויסודך לעפר שחקתי,\n\nוארפא שבריך בטיט ובעפר מלאתי\n\nפרציך, במקום ארחות אידי עליך סלותי.\n\nשחה, הבט המצולה וראה את־יסודך מלמטה,\n\nאני הדקותיו לעפר ונבוב הוא עתה.\n\nהצור, פנה דרך! ופעמי תשפנה ראשך\n\nהגא והזקוף. לא עבד – פריץ ימים עליך!\"\n\n\nהצור נרדם שנתו, מעטף ערפל ואד\n\nכמת בתכריכיו שם בדד הוא נצב כנד.\n\nובחגוי מצחהו החזק, הרם, הגבה,\n\nירח משוכך ומעלף אור רמיה זרע.\n\nוחלומות ירחפון מסביב ואנחות תשבנה,\n\nורוחות כעיט על־פגרים במעגל תסבנה.\n\n\nקול נהם המשבר וזעפו, מחי שטפו העז\n\nזה־רבוא פעמים הפגיעו בצור – ולא־חת.\n\nאם־יחמר הגל, אם ישתער – הוא שקט במכונו;\n\nאך עתה התחלחל הצור ויכשל גאונו:\n\n\"מה רגשו מימיך, בת־גלים, על־מי הרימות\n\nגאון קולך? מי הלביש את־מצחך תעצומות ועז?\n\nהאותי הצור, שמעולם הסכנת, בת־תהמות,\n\nלהלך על־ראש מנוחתי הרהורים וחלמות,\n\nולרחץ את־רגלי בזרמך הקר ולישנני –\n\nלהפך משרש ולפורר תאמרי? –הנני!\n\nאך־דעי־לך, נאפדת הקצף, ושמע־נא, הגל,\n\nכי תכבד ממך המלחמה: גם־בי די איל!\"\n\n\n– \"הצור! שמי נקמה, מימים, משנים נשכחות\n\nמשטמה וכאב גדלוני, רוממוני אנחות.\n\nמלפנים רק אגל של־דמעה הייתי, רסיס דם –\n\nועתה – ראה, הכנע! – גדלתי ואשגב כים.\n\nהתעורר! כי נשבה בך רוח רקבון ונקמות\n\nממימי, ששמתם לשאול ותזרעם עצמות.\n\nיציר שני איתנים אנכי: ברגע של־זעף\n\nמגאות הים חוללני הרוח הרהב,\n\nויתן הרוח מרהבו עלי, בן־אשפתו –\n\nהצור, פנה דרך! כי כבר קץ הים בשתיקתו.\n\nאנכי איבך הנצב כצר לקראתך –\n\nענק בא עליך!\" –\n\n\nוידם הצור. אז יתמרמר הגל וישתער,\n\nויבלע הגלם הנבוב והיה לבער.\n\nויפורר הגל את־הצור וימוגהו כמלח,\n\nוימס וימוג וילך.\n\nאז תשאג על־טרפה המצולה וינהם התהום\n\nויסגר בעדו לעד, אטר פיו. ובמקום\n\nהענק לא יראה מאומה; רק־גל קל ובהיר\n\nישעשע ויצחק על־קבר השדוד היהיר.\n\n",
        "year":"1895",
        "month":"",
        "published":"yes"
    },
    {
        "poem": "משירי הקיץ א",
        "content" : "יְדִידִי וַחֲבֵרִי הַנָּעִים!\n\nזֶה־שְׁלֹשָׁה שָׁבוּעוֹת תְּמִימִים\n\nמַשְׁמִימִים וּמְיַגְּעִים אֶת־נַפְשִׁי\n\nיְמֵי סַגְרִיר, שָׁמַיִם מַגְשִׁימִים.\n\n\nבְּעֶצֶם הַתַּמּוּז נֶהֱפַךְ\n\nהַקַּיִץ וַיְשַׁנֶּה אֶת־טַעְמוֹ,\n\nוַיָבֹא עָלֵינוּ בִּבְרָקוֹ,\n\nוַיַּבְעֵת אוֹתָנוּ בְּרַעֲמוֹ.\n\n\nמַה־קַּצְתִּי מִפָּנָיו, הַטַּרְחָן!\n\nבַּיּוֹם וּבַלַּיְלָה הוּא טֹרֵד\n\nוּמַלְאֶה אֶת־אָזְנִי בְּמַשַּׁק\n\nהַמַּלְקוֹשׁ הַשֹּׁטֵף וְיֹרֵד –\n\n\nוּמְקַשְׁקֵשׁ עַל־תֶּבֶן גַּג־בֵּיתִי,\n\nיָדִיחַ אֶת־לוּחוֹת חַלּוֹנִי,\n\nלְהַרְאוֹת לִי אֶרֶץ אֲבֵלָה,\n\nשִׁמָּמוֹן סְפוֹת עַל־שִׁמְמוֹנִי.\n\n\nוּלְפָנַי הַקָּמָה הַמְּלֵאָה\n\nעוֹמֶדֶת כִּיתוֹמָה אֲבֵלָה,\n\nאֶת־רֹאשָׁהּ לָאָרֶץ כָּפָפָה\n\nמִכֹּבֶד שִׁבָּלְתָּהּ הַבְּשֵׁלָה.\n\n\nוַעֲצֵי הַגָּן הַמְסֻבָּלִים\n\nיַעַמְדוּ עֲלוּבִים וּסְחוּפִים,\n\nוּכְאִלּוּ מִתּוּגָה יִדְלֹפוּ\n\nעַנְפֵיהֶם הַטְּפוּחִים וּכְפוּפִים.\n\n\nוּמִן הָעֲנָפִים יִזְרֹמוּ\n\nקִלּוּחִים אֲרֻכִּים וּמְשׁוּכִים,\n\nהַדּוֹמִים לִרְמָחִים מְרוּטִים\n\nהַתְּקוּעִים בָּאָרֶץ וּמְעוּכִים.\n\n\nיוֹדֵעַ אָנֹכִי, חֲבִיבִי,\n\nכִּי טוֹבִים הַגְּשָׁמִים הָאֵלֶּה;\n\nהֵם קֹרְאִים הַקֹּצֵר לַשָּׂדֶה,\n\nהֵם אוֹמְרִים לַבָּר: הִגָּמֵלָה!\n\n\nיוֹדֵעַ אָנֹכִי כִּי־לֶחֶם\n\nיַמְטִירוּ אֵלֵינוּ שָׁמָיִם,\n\nוּבִרְכַּת הָאֵל הָאַחֲרוֹנָה –\n\nשִׁלּוּמַת יְגִיעַ כַּפָּיִם;\n\n\nכִּי רַב עוֹד הָרַךְ וְהֶעָנֹג\n\nבִּכְנַף הָאֲדָמָה וּבְחֵיקָהּ,\n\nהָעוֹרְגִים כְּיוֹנְקֵי שָׁדַיִם\n\nלַמָּטָר בְּנֶפֶשׁ שׁוֹקֵקָה;\n\n\nכִּי־רַב עוֹד הַבֹּסֶר, הַסְּמָדַר,\n\nלֹא־בָאוּ עַד־תַּכְלִית בִּשּׁוּלָם,\n\nהַמְיַחֲלִים לְגֶשֶׁם נְדָבוֹת\n\nוּמָטָר הֵם שׁוֹאֲלִים כֻּלָּם;\n\n\nכִּי־תֵצֵא עוֹד חַמָּה מִמְּקוֹמָהּ\n\nוְיָרַד הָאוֹר הַזָּרוּחַ,\n\nוִיתַלַּע אֶת־גַּב הָאֲגַסִּים\n\nוְהֶאְדִּים אֶת־לְחִי הַתַּפּוּחַ,\n\n\nוְהִבְשִׁיל כָּל־פְּרִי עֲמָלֵנוּ –\n\nאַךְ צַר־לִי, מַה־צַּר, רֵעַ נָעִים!\n\nעַל־תְּבוּסַת מַחֲמַדֵּי הָאָבִיב,\n\nעַל־אָבְדַן הַפְּרָחִים הַנָּאִים!\n\n",
        "year":"1896",
        "month":"6",
        "published":"yes"
    },
    {
        "poem": "משירי הקיץ ב",
        "content" : "לא שמש האביב – השמש\n\nהמכה כיום על־ראשנו,\n\nאף לא אור האביב המתוק –\n\nהקרן המנקרה עינינו;\n\n\nלא זה־הוא העלה הרטב,\n\nשערג ויכל לאורה,\n\nלא זה־הוא הרך והנעם,\n\nלא זאת היא הרוח הטהורה;\n\n\nלא השפיק הלב להתענג,\n\nהעין עוד טרם שבעה;\n\nהעצים אך זה הסתבלו,\n\nהקמה אך־עתה מלאה;\n\n\nהחבוש, האגס, התפוח,\n\nמקרוב השליכו נצתם,\n\nצציהם הזכים מחלב\n\nכמו אתמול הרוח גנבתם;\n\n\nלא־כלה הקיץ עדנה,\n\nהבציר, החרף רחוקים;\n\nלא־נחשף הדר כרמלנו,\n\nעצינו עדנה ירוקים;\n\n\nלא־החל החרמש בשדות,\n\nלא־הונף המגל עליהם,\n\nהיער – בעצם גדולו,\n\nהעמק, הכר בלבושיהם;\n\n\nעוד תלוי פרי רטב ודשן,\n\nומציץ מבין הענפים,\n\nוזקופה עוד קומת השושן;\n\nמגדלים הפרחים היפים –\n\n\nעוד יש מראות יפים מסביב,\n\nהמלאים עתרת ושפע –\n\nולמה־זה ידם לבנו\n\nלמראה בכורי הטבע?\n\n",
        "year":"1896",
        "month":"6",
        "published":"yes"
    },
    {
        "poem": "מתי מדבר האחרונים",
        "content" : "“משה מת יהושע מכניס”\n\n\nקומו, תעי מדבר, צאו מתוך השממה;\n\nעוד הדרך רב, עוד רבה המלחמה.\n\n\nרב־לכם לנוע, לנוד בערבה –\n\nולפניכם פרושה דרך גדולה, רחבה.\n\n\nרק ארבעים שנה נתע בין ההרים –\n\nובחול טמנו ששים רבוא פגרים.\n\n\nאל־נא יעצרונו פגרי הנחשלים,\n\nשבעבדותם מתו – נפסח על־החללים!\n\n\nירקבו בקלונם סרוחים על־צררותם,\n\nשבכתפם נשאו ממצרים אותם.\n\n\nימתק למו חלומם, חלום רב בצלים, שומים,\n\nדודים מלאי בשר רבים ועצומים.\n\n\nעוד היום או מחר יחלק רוח קדים\n\nעם העיט גופת אחרון העבדים.\n\n\nוהשמש תשמח אלי־גיל לשלח\n\nבראשונה אור על־פני דור כביר כח.\n\n\nובתרועה יצהיל גם־הדור ראשונה\n\nפניו לקראת שמש והדר גאונה.\n\n\nקומו אפוא, נדים! עזבו את־השממה!\n\nאך אל־יעל קולכם, דרכו עז בדממה!\n\n\nפן־צעדכם ירגיז מדבר ונרדמיו –\n\nאיש ואיש בלבבו ישמע הד פעמיו!\n\n\nאיש בלבבו ישמע קול אלה דבר:\n\nלך! היום אל־ארץ חדשה אתה עבר!\n\n\nלא! לא לחם קלקל, שלו ודגן שמים –\n\nלחם עצב תאכל, פרי עמל ידים!\n\nלא! לא אהל תהו ועליות שחקים –\n\nבית אחר תבנה, אהל אחר תקים!\n\n\nכי מלבד המדבר תחת השמים,\n\nעוד לאלה עולם גדול רחב ידים.\n\n\nומלבד ילל הישימון, דמי הציה –\n\nתרגש תחת שמשו ארץ יפה־פיה.\"\n\n\nועל־פסגת נבו מול השמש הבא,\n\nנורא הוד כפני מלאך הקרב,\n\nיעמד יהושע בן־נון יתן קול\n\nעל־ראש צבאו העצום ורב.\n\n\nקולו יצא כחץ, מלא עצמה, עזוז,\n\nדברו יבער כלפיד, כאש;\n\nגם־המדבר הנורא, המדבר הריק,\n\nעונה אחריו: “ישראל! קום רש!”\n\n\nומלמטה ככפיר, עם עלומים ודרור,\n\nמחנה כבד כחול שפת הים,\n\nהקשב יקשיב בדממת קדש לקול\n\nהמתפוצץ על־ראשי העם.\n\n\nוכבר תקעו בחצצרות למסע, וכבר\n\nרד מפסגת נבו גם־השר –\n\nומדוע לא־יסע ישראל? על־מה\n\nנצב דומם כפוף־ראש מול ההר?\n\n\nאת־מה יצר עזב לו במדבר הזה?\n\nמה־משוטטות עיניו בגיא?\n\nלמה דומם תבכינה, תטפנה? את־מי\n\nתבקשנה על ראש הר־נבו?\n\n\nהן מבקשות את־משה, את־משה המת!\n\nוכאיש אחד כל פנות העם\n\nכרעו פתאם מול רוח איש האלהים,\n\nאל־מול רעם הנאמן, הרם.\n\n",
        "year":"1896",
        "month":"9",
        "published":"yes"
    },
    {
        "poem": "ביום קיץ, יום חום",
        "content" : "ביום קיץ, יום חם, עת השמש ממרום\n\nהרקיע תלהט כתנור היום,\n\nעת יבקש הלב פנת שקט לחלום –\n\nבא אלי, בא אלי, רע עיף!\n\n\nלי־יש־גן, ובגן תחת אוג כבד צל,\n\nהרחק הרחק מעיר וממתים, נחבא תל,\n\nכלו עטוף ירקרק, כלו אמר סוד אל –\n\nשם נחבא, ננוח, אח נעים!\n\n\nובהתענג וברך שם במחבא הלז\n\nנמתיק יחדו בדמי צהרים הרז,\n\nשיופיע לשנינו מקרן הפז,\n\nהבקעת את־שפעת הצללים.\n\n\nובליל חרף, ליל קר, עת מחשכים ושחור\n\nישופוך בחוץ, הולך סובב הקר,\n\nובבשרך כי־יתקע מאכלותיו הכפור –\n\nבא אלי, בא אלי, ברוך אדני!\n\n\nביתי קטן ודל, בלי מכלולים ופאר,\n\nאך הוא חם, מלא אור ופתוח לגר,\n\nעל־האח בער אש, על־השלחן הנר –\n\nאצלי שב והתחמם, אח אבד!\n\n\nובהשמע מילל סופת ליל קול כאוב,\n\nזכר נזכר ענות רש גוע ברחוב,\n\nולחצתיך אל־לב, רעי, אחי הטוב –\n\nורסיס נאמן אורידה עליך.\n\n\nאך בבא תור הסתו, בימי סגריר ועב;\n\nעמום שומם היקום, רפש הולך ורב,\n\nדלף טרד על־גג, עש בקרב לבב –\n\nבי, עזבני לנפשי, אח חנון!\n\n\nבשממון הזה אחפץ בדד היות;\n\nובהתעטף הלב ובהיותו למסוס\n\nאל־תראני עין זר, זר לא־יבין את־זאת –\n\nוערירי אחרישה ביגוני.\n\n",
        "year":"1896",
        "month":"10",
        "published":"yes"
    },
    {
        "poem": "מכתב קטן לי כתבה",
        "content" : "מכתב קטן לי כתבה,\n\nובמכתב כתוב לאמר:\n\n\"כל שנפשי כה אהבה,\n\nכל שרוחי כה טפחה,\n\nמה־שהיה לי מקור חיים,\n\nמשאת נפש ואמונה –\n\nאם כל־אלה, דוד לבבי,\n\nמעין חיי, נפש נפשי,\n\nאם כל־אלה היו חלום?\n\n\nהשכחת? לא, לא תוכל!\n\nלא! לא תזיד שכח נצח\n\nמה־שנתן נשמת רוח\n\nחיים אחת אל־אפינו;\n\nמה־שהדליק שמש אחת\n\nבשמים על ראש שנינו;\n\nמה־שיצק חלום פז אחד\n\nעל־רוחנו המאחדת –\n\nלא! לא תזיד יד לשלח,\n\nלנתש את־הפרח נטע\n\nאל לבדו בלבבנו\" –\n\nקרא אקרא את־המכתב.\n\nוכיד רכה וענגה\n\nתחרת פה על־צור לבבי\n\nמשנה דברי האגרת:\n\n\n\"לא! לא תזיד יד לשלח,\n\nלנתש את־הפרח נטע\n\nאל לבדו בלבבנו.\"\n\n\nומזהב האור הבהיר\n\nהשפע בעד חלוני\n\nאל חדר ביתי, תקום שנית\n\nתזהיר נגדי דמות תבניתה;\n\nהנה היא בעצם תמה:\n\nקלה היא על כנפי רוח\n\nוכצפרת כרמים תנהר,\n\nכלילת אור ובת נגהות,\n\nכמו מן־אור לאור נבראה –\n\nהנה הנן העינים,\n\nתאמי יונים מלאות שקט,\n\nשמבבותיהן יאיר\n\nחרש חרש אור של־שלום,\n\nאור של־חסד, טהר נפש –\n\n\nובזהב האור הבהיר\n\nבתוכחה חרישית קמות\n\nנגדי עתה העינים,\n\nוימיתוני בתוכחתן;\n\nדומם צופות ושאלות:\n\nהה! האמנם כל־זה, דודי,\n\nהיה מקסם שוא וחלום?\n\n\nלא, תמתי! כי אהבתי\n\nואהבך באמונה;\n\nגם כי שבתי מאחריך –\n\nמאהבה זאת עשיתי:\n\nזכה את מהיות לי חברת,\n\nקדושה את משבת עמי;\n\nאת היי לי אל ומלאך,\n\nלך אתפלל ואעבדך;\n\nאת היי לי זכרון קדש;\n\nזרחי לי באור החמה,\n\nרמזי לי מכוכב מרום,\n\nקראי לי מהלמות לבי\n\nוברסיס דמעתי רעדי –\n\nלא! לעבדך אל בראני!\n\nדמעת לילי, ראש אנחותי,\n\nהלמות לבי, נשמת אפי,\n\nגם האחרון בחלמותי –\n\nאלה יהיו קרבנותי\n\nלך אקריבה עד בא יומי.\n\n",
        "year":"1896",
        "month":"",
        "published":"yes"
    },
    {
        "poem": "אכן חציר העם",
        "content" : "כי רוח יי נשבה בו… אכן חציר העם.\n\n        [ישעיה מ', ז]\n\n\nאכן חציר העם, יבש היה כעץ,\n\nאכן חלל העם, חלל כבד אין קץ;\n\nאשר ירעם קול אל גם־מפה גם־משם –\n\nולא־נע ולא־זע ולא־חרד העם.\n\nולא־קם כארי ולא־נעור ככפיר,\n\nולא־חרד לקול גם איש אחד מעיר.\n\nולא־רעד בגיל יחד לב כל־העם\n\nמימין ומשמאל ומים ועד־ים,\n\nבהתודע אליו בניו, זרע אל חי,\n\nאשר באו מרחוק אל־קול אדני.\n\nגם־לא פשט היד, גם־לא שאל לשלום\n\nכל־הקוראים בשמו באמונה ובתם.\n\nובשאון עם אויל סביב אלילי הפז\n\nנחבא קול אלהים, נבלע רעמו העז.\n\nובלב נבל ורע, ובכלמות ורק\n\nיבז דבר אדני, יפרעהו לצחוק.\n\n\nאכן נבל העם, מלא נקלה ורוש,\n\nכלו רקב ומסוס מכף רגל עד־ראש!\n\nשלא הקים מקרבו ביום נחלה וכאב\n\nרב פעלים, איש חי, אשר יפעם בו לב,\n\nובלב יבער זיק, זיק מרתיח הדם,\n\nובראש יגה שביב מאיר דרך העם;\n\n\nאשר יקר לו שם כל־הגוי ואלהיו\n\nגם מהון ומפז – מאלילי השוא;\n\nאשר מעט משא־לב, הרבה אמת, עזוז,\n\nשנאה עזה למנת חיי עבדות ובוז,\n\nחמלה גדולה כים, רחמים רבים כגדל\n\nשבר עמו האמלל וככבד העל –\n\nכל־זה יהמה בלב, יהמה יחמר כים,\n\nכל־זה יבער כאש, יבער יצית הדם,\n\nכל־זה ירעם כהד תמיד יומם וליל:\n\n“קום עבד, קום עשה, כי עמנו יד־אל!”\n\n\nאכן אבד העם, שאף חרפה ורק,\n\nאין למעשיו יסוד ולפעלו אין חק.\n\nאלפי שנות חיי נדד, גלות גדולה מנשא,\n\nהתעו אחור הלב, אבדה עצה מגוי.\n\nלמד שבט ושוט – האם יחוש כאב\n\nחרפת נפש בצר מלבד מדושת הגו?\n\nאו אם־יוכל דאג מלבד דאגת היום\n\nעם מתגלגל בגיא גלות חשכה כתהם?\n\nלשאת נפשו ליום ולהתנבות לאור,\n\nלנטות קוו לקץ, צות דבר לדור?\n\nהוא לא ייקץ אם־לא יעירנו השוט.\n\nהוא לא יקום אם־לא יקימנו השד.\n\nעלה נבל מעץ, אזוב עלה בגל,\n\nגפן בקק, ציץ מק – היחינו הטל?\n\nגם־בתקע השופר ובהנשא הנס –\n\nהיתעורר המת? היזדעזע המת?\n\n",
        "year":"1896",
        "month":"",
        "published":"yes"
    },
    {
        "poem": "על לבבכם ששמם",
        "content" : "בחרבת לבבכם המזוזה נפסלה,\n\nעל־כן שם השדים יכרכרו יהימו,\n\nוכת־הלצנים, בני ריק ובטלה,\n\nשם עושים הלולים וסערה יקימו.\n\n\nהתראו מי ארב שם אחרי הדלת\n\nבמטאטא? זה שמש מקדשים נחרבים –\n\nהיאוש! הוא בא – והכת הצהלת\n\nתטאטא, תגרש: “צאו, השובבים!”\n\n\nאז ידעך שביב אשכם האחרון שעמם,\n\nונאלם מקדשכם ונשכח ההמון;\n\nועלי־מעי מזבח לבבכם ששמם\n\nייליל ויפהק חתול השממון.\n\n",
        "year":"",
        "month":"",
        "published":"yes"
    },
    {
        "poem": "ילדות",
        "content" : "צפרים חדשות – זמירות חדשות –\n\nמה רב הרעש שם ברמה!\n\nהזאת היא ע צ ם המלחמה?\n\nאם רק ה ת כ ו נ ה למלחמה?\n\n\nואולי זה כל-הנצחון? –\n\nאם-כן – קום, נלכה לדרכנו!\n\nאם-כן, אל-נבוש כי זקנו,\n\nאם-כן, לא עברה עוד עתנו!\n\n\nהנח להם וישחקו למו!\n\nהשחוק ייגעם ויישנמו,\n\nובפזמונינו הנושנים\n\nעוד נבא נניד את-ערשימו.\n\n\nועד-יקומו ינערו,\n\nויצאו מלאי כחות חדשים\n\nלתקן לנו סעדת שלמה –\n\nנגלגל יחדו בעדשים.\n\n\nובבוא העת ההיא המקוה –\n\nברצון נכף קדקדנו,\n\nועל-קרחתו העלובה\n\nישפך לעג ילדינו.\n\n",
        "year":"1896",
        "month":"",
        "published":"yes"
    },
    {
        "poem": "מקראי ציון",
        "content" : "איד עמכם קבצכם מפנות הגלה,\n\nנאקתו המרה את-כלכם הקימה –\n\nוהנה נהיתה המראה הגדולה,\n\nותפרץ ממקורה הנאמן הדמעה\n\nהגדולה, הנעימה, הבהירה, החמה,\n\nאליה נתפלל זה-כמה.\n\n\nאין זאת כי אם-באו עד-נפש המים,\n\nובבבת העין הרעה נגעה,\n\nכי קרעה הזעקה את-לב השמים,\n\nושאול בעדנו לרחמים קראה.\n\nולבב מי לא-עלץ ברעדה לקראתכם,\n\nלא ברך מרחוק עדתכם?\n\n\nמכנפות הארץ לא-זמירות הבאתם –\n\nכי קינות נושנות החדשות לבקרים,\n\nולעיני השמש את-עמכם הראיתם\n\nמגולל בדמיו כמים מגרים;\n\nובעמדם נד אחד וברדתם יחד –\n\nבשר מי אז לא-יסמר מפחד?\n\n\nתרדנה נא יחדו גם-דמעות עמנו,\n\nתבאנה נאד אחד מתפוצות הגלה.\n\nאם-פדות אין עמנו – עוד חי גאלנו,\n\nוקמה ובאה השעה הגדולה.\n\nואחרון על-עפר את-קולכם יעלה\n\nהראשון ליסד המעלה.\n\n\nובדברי ימינו המלאים אנחות\n\nתאצר כפנינה דמעתכם הקדושה.\n\nמציבי הדלתות ובני הטפחות\n\nיכירו מי-ירה האבן הראשה –\n\nאך גם-במחשכים כשמש בל-ידעך\n\nזכרונכם בעמכם הנדח.\n\n",
        "year":"1897",
        "month":"10",
        "published":"yes"
    },
    {
        "poem": "בשל תפוח",
        "content" : "התאבו דעת בשלמה אהבתי?\n\nאני אהבתי בשל-תפוח.\n\nכי אין יודע נתיב הרוח –\n\nזה כבר ידוע; עתה באתי\n\nלהביא ראיה מאהבתי.\n\nואני, התדעו בשלמה אהבתי?\n\nאני אהבתי בשל-תפוח!\n\nלדודי היה פרדס יפה,\n\nולדודי בת יפת עינים.\n\nובתוך הפרדס ברכת מים\n\nמפכים חרש, שקטים, ברים,\n\nכמים גנובים, כיין סתרים.\n\nלדודי היה פרדס יפה,\n\nולדודי בת יפת עינים.\n\nבפרדס יש מחבאי שקט,\n\nעץ פרי ונטיעים מגדלים;\n\nובעת הקיץ המזהירה\n\nכל-זה מתמלא ציץ ושירה\n\nושפעת אור ושפעת צללים.\n\nבפרדס יש מחבאי שקט,\n\nעץ פרי ונטיעים מגדלים.\n\nויהי היום בעלות הקיץ,\n\nכחם היום – היום הבהיר –\n\nואני עם-פננה שארתי\n\nלשוח אל-הגן יצאתי.\n\nהיא עלמה רכה ואני איש צעיר;\n\nונצחק יחדו לרוח קיץ,\n\nכחם היום – היום הבהיר.\n\nהפרדס כליל ירקרק חרוץ,\n\nזיז אור וגיל על-כל זרוח.\n\nמסבל עומד התפוח,\n\nמזהירים ענבי דבדבנים,\n\nמתאדמים גרגרי השנים\n\nבצל השיחים בירקרק חרוץ;\n\nזיז אור וגיל על-כל זרוח.\n\nובקול ענות “פי-פי, ציף-ציף”\n\nמבין עפאים כנפי רננים\n\nבשפה בלולה ישוררו.\n\nגם-מעי המו זמיר עדנים\n\nופזמון חדש יעוררו –\n\nובקול ענות גם “פי” גם “ציף”\n\nתפצחנה סביב כנפי רננים.\n\nונצחק יחדו ונתעלס,\n\nאני ופננה שארתי.\n\nפזזנו, שרנו ונהי כילדים,\n\nוכמו התערבו בשמחתי\n\nגם בני השיר ופרי המגדים.\n\nונצחק יחדו ונתעלס,\n\nאני ופננה שארתי.\n\nהיא קראה לי אזי בכור שטן,\n\nאני קראתיה צפור קטנה,\n\nאו דמיתיה לשושנה –\n\nאת-זאת לא אזכר – לבי תעה –\n\nמה-יפתה פננה באותה שעה!\n\nהיא קראה לי אזי בכור שטן,\n\nואני קראתיה צפור קטנה.\n\nופתאם באנו עד-תפוח\n\nויעל ריחו הניחוח –\n\nחיש קל מידי כאפרח\n\nיונתי פננה התמלטה,\n\nותרם יד ותכף מטה\n\nאת-אחד ענפי התפוח\n\nהנותן ריחו הניחוח.\n\nוכרגע שבה ובימינה\n\nתפוח גדול צח ואדם;\n\nותטעם מנהו, ותברני\n\nמידה מן-החצי השני.\n\nאני פערתי פה ואדם,\n\nוהיא עמדת, ובימינה\n\nפלח תפוח צח ואדם.\n\nובמחשף לבנת התפוח\n\nהכירה שני עקבות שנה,\n\nוירח אפי ריח פננה;\n\nאך-ריחה – ריחה השכירני\n\nוכיין מתוק עברני –\n\nלבבי פג, לא-קם בי רוח,\n\nמאז – מאז לי היתה פננה.\n\n",
        "year":"",
        "month":"",
        "published":"yes"
    },
    {
        "poem": "אם-יש את-נפשך לדעת",
        "content" : "אם־יש את־נפשך לדעת את־המעין\n\nממנו שאבו אחיך המומתים\n\nבימי הרעה עז כזה, תעצומות נפש,\n\nצאת שמחים לקראת מות, לפשט את־הצואר\n\nאל־כל־מאכלת מרוטה, אל־כל־קרדם נטוי,\n\nלעלות על־המוקד, לקפץ אל־המדורה,\n\nוב“אחד” למות מות קדושים –\n\nאם־יש את־נפשך לדעת את־המעין\n\nממנו שאבו אחיך המדכאים\n\nבין מצרי שאול ומצוקות שחת, בין עקרבים –\n\nתנחומות אל, בטחון, עצמה, ארך רוח\n\nוכח ברזל לשאת יד כל־עמל, שכם\n\nהנטוי לסבל חיי סחי ומאס, לסבל\n\nבלי קץ, בלי גבול, בלי אחרית –\n\nאם־תאבה לראות את־החיק אליו נשפכו\n\nכל־דמעות עמך, לבו, נפשו ומררתו –\n\nמקום כמים נתכו, פרצו שאגותיו,\n\nשאגות המרגיזות בטן שאול תחתיות,\n\nאנחות שמפחדן סמר גם־השטן,\n\nנהי מפוצץ צור, אך לא קשי לב האויב\n\nהעז מצור, הקשה מן־השטן –\n\nאם־יש את־נפשך לדעת את־המעז\n\nאל־ראשו מלטו אבותיך משאת נפשם,\n\nתורתם, קדשי קדשיהם – ויצילום;\n\nאם־תאבה דעת את־המחבא בו נשמרה –\n\nובעצם טהרה – רוח עמך הכבירה,\n\nשגם בשבעה חיי חרפה, רק וכלמה\n\nשיבתה לא־הובישה חמדת נעוריה –\n\nאם־תאבה דעת את־האם הרחמניה,\n\nהאם הזקנה, האהבת, הנאמנה,\n\nשברחמים רבים אספה דמעות בנה האבד,\n\nובחמלה גדולה כוננה כל־אשוריו,\n\nומדי שובו נכלם, עיף ויגע\n\nאל־תחת צל קורתה תמח את־דמעתו,\n\nתכסהו בצל כנפיה, תישנהו על־ברכיה –\n\nהוי, אח נענה! אם לא־תדע לך כל־אלה –\n\nאל־בית המדרש סור, הישן והנושן,\n\nבלילי טבת הארכים, השוממים,\n\nבימי התמוז הבערים, הלהטים,\n\nכחם היום, בשחר או בנשף לילה,\n\nואם־עוד הותיר אל לפליטה שריד מצער –\n\nאז אולי גם־כיום תראינה בו עיניך\n\nבשפעת צללי קירותיו, בערפל,\n\nבאחת זויותיו או על־יד־תנורו\n\nשבלים בודדות, כצל ממה־שאבד,\n\nיהודים קדרים, פנים צמקים ומצררים,\n\nיהודים בני הגלות, משכי כבד עלה,\n\nהמנשים את־עמלם בדף של־גמרא בלה,\n\nמשכיחים רישם במדרש שיחות מני קדם\n\nומשיחים את־דאגתם במזמורי תהלים –\n\n(אהה! מה־נקלה ועלובה זה המראה\n\nבעיני זר לא־יבין!) אז יגדך לבך,\n\nכי רגלך על־מפתן בית חיינו תדרך,\n\nועינך תראה אוצר נשמתנו.\n\nואם לא־לקח אל ממך כל־רוח קדשו\n\nויותר עוד מתנחומותיו בלבבך,\n\nושביב תוחלת אמת לימים טובים מאלה\n\nיגיה עוד לפעמים מפלשי מחשכיו –\n\nאז דע לך ושמע, הה, אחי הנענה!\n\nכי רק זיק מצל הוא, רק ניצוץ פליטה קטן,\n\nאשר בנס התמלט מן־האש הגדולה\n\nהאירו אבותיך על־מזבחם תמיד.\n\nומי יודע אם לא־נחלי דמעותיהם\n\nהעבירונו ויביאונו עד־הלם\n\nובתפלתם מאת אדני שאלונו;\n\nובמותם צוו לנו את־החיים –\n\nהחיים עד־העולם!\n\n",
        "year":"1897",
        "month":"",
        "published":"yes"
    },
    {
        "poem": "תקון חצות",
        "content" : "ליל סגריר. רוח עזה גללה\n\nעל-פני העיר עב-מטר עז –\n\nוכל-העיר הקטנה צללה\n\nביון מצולה ובשנת.\n\nהמבאות האפלים דממים,\n\nרק-משק גשם שוקק בם,\n\nובתים מטים, סחופים, שממים\n\nישחירו פניהם פה ושם;\n\nוכיתום עלוב, אשר שכחו\n\nמתי חסד תת לו כסות לחם –\n\nכן חשופי גג תחתיהם שחחו,\n\nהתכנסו – ויאנקו דם.\n\nוכאלו חשבים הם ומהרהרים\n\nהרהורים רעים מבלי קול;\n\nהעד היסוד בם הם מערערים,\n\nוקראים תגר על-הכל?\n\nוגשמים שטפים ומתגלגלים\n\nכזרמי דמעות על-הקיר;\n\nהגגות הולכים ומדלדלים –\n\nובכה תבכה כל-העיר.\n\nוישני חשך עתה אררים\n\nבחלומם את-יום מחר, תמול –\n\nהוי, שלו קבצני עולם, שנוררים!\n\nוראה חלום טוב, עם כבד על!\n\nמבין הפרצים תפרץ יללת\n\nהרוח, תקפיא את-הדם –\n\nהה! מי יודע אם-לא קללת\n\nאח נקי אבד צרורה שם.\n\nגם-כוכב אחד אין ברמה עוד,\n\nאין ניצוץ אור, אין קרן עז –\n\nרק אשנב בודד יאיר שמה עוד:\n\nיהודי קם לתקון חצות.\n\n",
        "year":"1897",
        "month":"",
        "published":"yes"
    },
    {
        "poem": "רזי לילה",
        "content" : "חצות ליל. בעד אשנבי הפתוח\n\nבלט אל-חדרי שטפו גלי רוח\n\nאיש אחרי אחיו. חרש אט נשבו,\n\nכמו מסוד קדושים עתה שבו.\n\nובעברם רפרפו עלי בדממה,\n\nכרמז קל מארץ נעלמה.\n\nרק-להב נרי יחרד – השמע\n\nהוא לשון כל-גל, שככה יזדעזע?\n\nגם-צלי על-הקיר, הצל השחר,\n\nלרגעים מלא קומתו זע לאחור.\n\nמאין הם הרוחות הפלמונים,\n\nהבאים בלי רשות, כמו אין אדנים\n\nלחדרי? מי הם? החרשי צירים\n\nומרגלים חרש ראים ואינם נראים?\n\nומה, בכלל, הרוחות? מה חייהן, טובן?\n\nהשאלות – שאלות הבל הן, כמובן –\n\nאך מי זה ירשיעני, משורר עני,\n\nבשבתי לילה בדד אל-שלחני,\n\nולנגדי צל משנה מכרכר על-הקיר –\n\nאם-נפשי התעוררה, דברה שיר?\n\nופתאם צר המקום לנשמתי\n\nמהשתטח תחת צל קרתי.\n\nוכעבד ישאף צל וכנשר – עבים,\n\nכן כלתה נפשי לספר הכוכבים.\n\nהצרך גדל גדל: בי התעורר –\n\nובכל-עזוז חצפתו – חוש המשורר.\n\nואוציא בעד אשנבי הפתוח\n\nאת-ראשי חוצה לשאף רוח, רוח.\n\nולעיני נגלה שר של-לילה – כלומר:\n\nמחשכים, שחור, דומיה, צל וגומר.\n\nרק אצלי על-הארץ כאמתים\n\nעוד רעד אור גוע לעינים,\n\nגם-כוכב אחד שם עוד יקרץ עינו,\n\nושאר העולם שותק כאלו אינו –\n\nמפה והלאה ומפה ומעלה\n\nרק לילה, לילה, לילה –\n\nוכצל על-צל וכצל מקרב צל\n\nישוטו צלמים אלמים בתהום הליל.\n\nוכמו שתי עיני נחטפו, וכאלו\n\nאת-ראשי פתאם מעלי הבדילו\n\nבקרדם חד וכבד – כה חתלה\n\nכל סביבי בחתלתה האפלה\n\nותכס מפני כל-היקום, אפלו\n\nדמות בית-הכנסת עיני לא הצילו,\n\nזה הענק הסכך בקומתו\n\nהכפופה כל-הבתים בשכנתו.\n\nגם את-עצי הסרק מבית-העולם\n\nהכרתי במחשכים רק בקולם.\n\nוהברות סתומות, רזי ליל נשאים,\n\nמשוט באור, קלוטות למקטעים,\n\nתמלט, תגנב אזני הקשבת\n\nמנבכי דממה ומים צלמות,\n\nכמגנב דברים וממלט ניב\n\nמשפתי ישן, חלומו דובב פיו –\n\nמה-רב הרז, עמקה התעלומה\n\nהלוטה באפלה זה הסתומה!\n\nעל-ידי אלפי אלף נעלמים\n\nיערימו סוד – ובפיות נאלמים.\n\nורבבות עיני חשך לי ילטשו\n\nומזמות שחרות כמו עלי יחרשו.\n\nממולי שם עמדת חרבה מטה –\n\nמי ידע מה-יתלונן קרבה עתה?\n\nושם מבית-הכנסת תביט שממה –\n\nומי יודע מה-יעשה שמה?\n\nומה-יתחרש שם ומה-ירקם\n\nבין חרלי גדר דחויה, קיר מעקם?\n\nמה-ירזמון הקולות הנפלאים\n\nהצללים במרחק ונבלעים?\n\nהד מה ומי הם? למה כה יהמיו\n\nובעצב עולם דומם אט יכליו?\n\nאת-אנחת מי יוליכו כתעלומה?\n\nאת-תאות מי, את-תקות מי יורידו דומה?\n\nהתלונה חרישית היא אם תחנה זכה\n\nתתמוגג שם? אם-כליון נפש דכא\n\nאסירת חשך, מלאתי מאויים\n\nתתעטף, תערג, תפלל: חיים, חיים!\n\nאו קינת סתר היא ושפוני דמעות\n\nעל חרבן איזה ארץ רבת פלאות,\n\nעלי משואות חיי ריק ותפל\n\nהנבלים שם כציץ בלילה אפל?\n\nודומם יחדרו הקולות הנחבאים\n\nללב – ומלאו אותו המית פלאים.\n\nוכמו מקצוי עד, מאפסי תהו\n\nהרהורים סתומים אל-הלב יבאו,\n\nומשכים אותו שמה, שמה, שמה –\n\nלקצות מרחקי עד, אל אפסי דממה,\n\nהרחק מפה, למקום משם תצאנה\n\nבנות קול, הברות פליאות – ותמוגינה.\n\nוכמוהן גם-בלבבי עמק עמק\n\nחלום פלאי נושן נעור דומם, נמוג.\n\nאז אבין אני אנה לבי כה קראני\n\nמעודי עד-היום – ומה ערירי אני!\n\nושר-הלילה בקול דממה דקה\n\nעמד עלי ולחש על-המכה.\n\nובכל-היקום מלמעלה ומתחת\n\nלא-תאבד לבטלה נשימה אחת.\n\nעוד רז בלע רז במצולת דממה דקה –\n\nואזני כבר השליכה שמה חכה,\n\nותצד דמי וקול, וממעמקים\n\nכבר עיני חתרה שפעת המחשכים,\n\nותשמר רגלי נשף אט יתהלך,\n\nכיעף כרוב קל וכמטות כנפי מלאך.\n\nומעט מעט נגלו פני הלוט\n\nויקא צל את-צל, סוד גלה סוד.\n\nוקול לקול, וקו לקו, וצל לצל –\n\nואכיר אותך בכל-צפוניך, שר של-ליל!\n\nעל-מרחב ארץ אשמע ניד כנפיך,\n\nנשמתך אחוש, אבין הרהוריך.\n\nמדמי רחובות ריקים חדלי אישים,\n\nמשקט בתים עומדים ומחרישים\n\nכאלמים מקרקעם עד-גגותם\n\nושמרים, סתומי חלון, תעלומותם;\n\nמאשנב בודד מאיר שם מפנת גג\n\nבקצה הרחוב ומסנן אור בעד מסך דק,\n\nמאד האור הקלוש, אור הרמיה,\n\nהפרוש הרחק בערפל כיריעה\n\nעל-גפי מרומי קרת שם מלמעלה;\n\nמבת-קול תרועת חצצרה, גנבתי לילה,\n\nאשר ממקום עליזים נסה, התפוצצה,\n\nוכמו מראש הגג עלי קפצה;\n\nמתנומת העשבים, ממשק הקמשונים,\n\nמפליטי קולות אבדים במרחקים –\n\nמכלם אחוש, אשמע רמזים דקים\n\nלחלומות פלאים, חלומות בלי פתרונים.\n\n",
        "year":"1898",
        "month":"",
        "published":"yes"
    },
    {
        "poem": "כוכב נידח",
        "content" : "כוכב נדח אחד זרח מאפלה –\n\nהאר-נא, כוכבי, דרכי האבלה!\n\n\nלא! לא מצרי שאול עלי יהלכו אימים –\n\nחיי הוגיעוני – חיי השממים.\n\n\nלמוד על ומשא, הלך דל ועני,\n\nנאמן בית העני, זקן הנדודים אני!\n\n\nאבי – גלות מרה, אמי – דלות שחרה;\n\nלא! לא מקלי אפחד, לא התרמיל נורא!\n\n\nכי מהם אכזרים, מרים שבעתים,\n\nחיים בלי תוחלת ובלי אור עינים;\n\n\nחיים בלי תוחלת, חיי רקב נמקים,\n\nצוללים כעופרת, טובעים במחשכים;\n\n\nחיי כלב רעב אסור בשלשלת –\n\nהוי, ארורים אתם, חיים בלי תוחלת!\n\n\nהאר אפוא, כוכב, נפשי הנואשה\n\nמעבודה זרה ומגלות קשה.\n\n\nהארך-נא אורך, האר באפלה –\n\nהנני והלכתי, הנני ואיחלה.\n\n\nמי-יודע כמה עוד יאריך לילי,\n\nכמה נדוד וחשך עוד לי מנה אלי –\n\n\nומשחור הליל עת אשא מרום עיני,\n\nשבט אורך אראה – תשב ותנחמני.\n\n\nעוד בי שמורה טפה זכה מדמעותי –\n\nתשק-נא את-הציץ האחרון מתקותי.\n\n\nניצוץ קדמון אחד עוד בלב קדח –\n\nיעל עד-לא דעך, ישוב יתלקח.\n\n\nשארית גבורה קרבי שבה התפעמה –\n\nתשקע-נא ותסוף כלה במלחמה!\n\n",
        "year":"1898",
        "month":"",
        "published":"yes"
    },
    {
        "poem": "תקות עני",
        "content" : "הוי, כבר באה העת,\n\nכבר הגיעה השעה,\n\nשאנוח גם-אני,\n\nליזר-מנדל המלמד,\n\nמעמלי הקלקל\n\nהמיבשני כשחיף\n\nוהמלחך שארי.\n\nאל יודע לבבי\n\nכי נלאיתי מנשא עוד,\n\nאין הכחות הקודמים,\n\nגופי פוחת, מתנונה,\n\nעמל חמור אכלהו.\n\nזה-לי “זמנים” שמונה,\n\nמאז ספסל המלמדות\n\nישח תחתי, וימעט\n\nדם תמציתי וחלבי;\n\nזה-לי “זמנים” שמונה,\n\nארבע שנים רצופות,\n\nלא פקדתי את-נוי:\n\nאשתי, בני, שיחיו –\n\nואלהים הוא יודע,\n\nמה-יתעטף לבבי,\n\nהמון מעי, געגועי\n\nעל-מחמדי בת-עיני –\n\nעל-אפרחי הקטנים,\n\nעל-זוגתי הצנועה\n\nמרת צפה שתחיה.\n\nאך מה אוכל עשה?\n\nובמרומים שהדי\n\nכי לא-אוכל, לא-אוכל,\n\nלראות ריקם את-פניהם,\n\nטרם אקבץ על-ידי\n\nשקלים ת\"'ק במזמנים,\n\nהוא הסך שהתניתי,\n\nבהפרדי מביתי,\n\nעם-זוגתי הצנועה\n\nתנאי מפרש מתחלה,\n\nתנאי בני-גד ובני-ראובן.\n\nעתה, ברוך השם,\n\nעוד שני “זמנים”, רק שנים,\n\nאטה שכמי לסבל,\n\nאתפש רצועת המלמדות,\n\nעד-יצטרף המנין –\n\nשקלים ת\"ק במזמנים –\n\nאחר-כך – תם ונשלם,\n\nשבח לאל בורא עולם!\n\nוכעת חיה למועד,\n\nאם-השם יחיני,\n\nעוד לפני בעור חמץ,\n\nעם-דמדומי החמה,\n\nלכשיקרא הגבר –\n\nוהמספר הנצרך\n\nעל-מלואו יעמד\n\nוהגיע עד-ת\"ק –\n\nאז – עמד, ליזר-מנדל!\n\nקום וכתב ספר כריתות\n\nגם-לרצועה, לספסל,\n\nגם-למלמדות – לצמיתות!\n\nקום ומכר שלשתם יחד\n\nאגב-חמץ בפרוטה,\n\nומעכשו עד-עולם\n\nמכירה גמורה וחלוטה.\n\nרב-לך רב, ליזר-מנדל,\n\nחיי פרישות ונדודים,\n\nלהתענות בנכר\n\nהרחק הרחק מקנך.\n\nעבדות, טלטול, יסורים,\n\nכבר שבעת – דיך!\n\nשקלים ת\"ק במזמנים\n\nאם-אצרת – אשריך!\n\nקום וברח, אל-תעמד,\n\nעוף ודאה אל-קנך!\n\nשם תחכה יונתך,\n\nאפרחיך הקטנים –\n\nככה אמר אל-נפשי,\n\nעם-לבבי אשיחה,\n\nבהעמיקי אל-כיסי,\n\nצרור הכסף המתכן,\n\nביום חבשי תרמילי,\n\nאל-הדרך מתקן –\n\nוכעל כנפי נשרים\n\nאדא אל-ארבתי –\n\nאשתי, ילדי נחומי,\n\nמה-יעלזו לקראתי!\n\nאני משער בנפשי\n\nאת-חדותם הרבה:\n\n– “מה הבאת-לי, בעלי?”\n\n– “מה הבאת לי, אבא?”\n\nכה עלי יתמלאון,\n\nיקיפוני בשאלות.\n\n\"לא-הבאתי מאומה,\n\nאשתי, בני הטובים!\n\nלא-הספיקה השעה\n\nהכן מנות ותשורה\n\nלכל-אחד ואחד.\n\nאולם הבא הבאתי\n\nמנה אחת לכלכם,\n\nמנה יפה, נחמדה,\n\nמנה אחת אפים,\n\nהיא תגרש הדלות\n\nמכל-פנות ביתנו,\n\nהיא תשלם נחמים\n\nלנו חלף רישנו –\n\nהן הבאתי צרור כסף,\n\nשקלים ת\"ק במזמנים!\n\nשקלים קנטרין גדולים,\n\nכסף עבר לסחר!\"\n\n………………\n\nואני משער בנפשי\n\nכל-הזיו והזהר\n\nשיתמלא החדר\n\nומערכת השלחן\n\nבהסבי ל“סדר”\n\nעוד באותו הלילה,\n\nליל התקדש הפסח.\n\nלכשיזהיר היין\n\nמן-הכוסות הטהורות,\n\nוקטן בני יחיאל\n\nישא קולו הצלול,\n\nובהביטו אל-עיני\n\nיקשה לשאל: \"הו, אבא,\n\nמה-נשתנה הלילה?\"\n\nומיד אחר פסח,\n\nאם-השם יחיני,\n\nכשיפוח האביב\n\nוהבצאת תיבשנה,\n\nבשעה טובה מצלחת,\n\nחנות גדולה אפתחה\n\nבעירנו הקטנה,\n\nחנות לשם ולתהלה,\n\nחנות – כמה שנאמר!\n\nואזי – איני חסר\n\nבלתי מזל, הצלחה\n\nומעט רחמי שמים –\n\nהן אני, ליזר-מנדל,\n\nכבר עברתי בארץ,\n\nמדותיה בשעלים,\n\nראות רבות ראיתי\n\nמהויות העולם\n\nומענין פרקמטיא –\n\nהאני, ליזר-מנדל,\n\nקבצן רמה, במחילה,\n\nאעז פנים לכחש\n\nבהשגחה, חלילה?\n\nהאין אב בשמים?\n\nאם-בלב אין אמונה?\n\nהאם אשתי צפרה\n\nאשת חיל איננה? –\n\nהוי, רבונו של-עולם!\n\nמתי, מתי יגיע\n\nזה-היום אקונו –\n\nלא בכליון עינים –\n\nכי בלב נמק ובלה.\n\nזה-כבר אחוש מדקרות\n\nכעין מדקרות מחט\n\nמצד חזי השמאלי,\n\nכמו תולעת זוללה\n\nשם מוצצת, מוצצת –\n\nאולם אין בכך כלום;\n\nלכשאבא אל-ביתי,\n\nלי אכינה תריקה\n\nומעזי אשת חלב –\n\nוהסירותי כל-מכה\n\nואתקן כל-מום – –\n\nהה, כבר באה העת,\n\nכבר הגיעה השעה,\n\nשאנוח גם-אני,\n\nליזר-מנדל המלמד,\n\nמעמלי הקלקל;\n\nשיבאו מזונותי –\n\nיהיו מרורים כזית –\n\nרק-מידך, כביכול,\n\nרק-מידך, אב רחום.\n\n",
        "year":"1898",
        "month":"",
        "published":"yes"
    },
    {
        "poem": "אין זאת, כי רבת צררתונו",
        "content" : "אין זאת, כי רבת צררתונו,\n\nאם לחיתו טרף הפכתונו,\n\nובאכזריות חמה\n\nאת-דמכם נשת לא-נרחמה,\n\nאם-נעור כל-הגוי ויקם\n\nויאמר: נקם!\n\n\nבמצרי שאול, במצוקות שחת,\n\nזו הכינותם לנפשנו,\n\nגדלתם חיה רעה אחת,\n\nותחיו אותה בדמנו.\n\nזמן רב בסוגר דם נאנקה,\n\nוחרון אין אונים רתח דמה,\n\nאך-עתה מעצמת כאב נהקה –\n\nואוי לכם בקום הנקמה!\n\n\nאתם ברכב ובפרשים,\n\nאתם בסוסים ובשנהבים;\n\nאתנו מתי מעט נואשים –\n\nאך בנים המה למכבים!\n\nצבאנו – קנאת עם קוממה,\n\nובשנאת שאול לקרב נהגה,\n\nוברק חרבנו לטשה חמה,\n\nותקדש אתכם ליום הרגה.\n\n\nהכוס מלאה! וזרענו\n\nאשר אמרתם: “פרקנוה!”\n\nנאדרה שנית בחרוננו,\n\nאזרתנו עז – ולאדני התשועה!\n\n",
        "year":"1899",
        "month":"4",
        "published":"yes"
    },
    {
        "poem": "משומרים לבוקר",
        "content" : "השמרת לבקר ותרא בדרך\n\nזיו דמדומי החמה על-סף הרקיע?\n\nאלה קרני ההוד, זה הזהר, הזך,\n\nהמתפרצים בנגהות לרחב, לרום,\n\nעד לא-נכון היום,\n\nעד השמש בכבודו הופיע –\n\nהן גם-כביר, גם-נאור המראה הזה!\n\nוכמו סוד קדושים רבה לפני הגלותו\n\nלבך מלא הגיון – אך אי-זה הפה\n\nשידלנו מלב, יקראנו בשמו\n\nוישיחנו כמו –\n\nאיזו לשון שתדע כנותו?\n\nהשמרת לבקר ותרא בפרץ-\n\nעל שמי עמך זהרי שמשהו ראשונה?\n\nורבאות קרנים כרץ אחר רץ\n\nחרדו לביא מאורות מפה ומשם,\n\nפרצו קדם וים\n\nותפרצנה תימנה, צפונה –\n\nהן מה-נאדר, מה-נשגב המחזה הזה!\n\nאשרי עין שצפנה קו-אור למשמרת!\n\nובהשביח את-רגשת לבנו הפה,\n\nוהשיבונו העבים אל-קינים והי –\n\nאז הקרן ההיא\n\nבדמעתנו תהי-נא מזהרת.\n\n",
        "year":"1899",
        "month":"",
        "published":"yes"
    },
    {
        "poem": "פעמי אביב",
        "content" : "היתה רוח אחרת, גבהו שמי השמים,\n\nויגלו מרחקים בהירים, רחבי ידים –\n\nעל-ההר עומדות רגלי האביב!\n\nעל-המגרש עם-שמש אדים חמים משתטחים,\n\nמן-העצים הרטבים פטורי ציצים מתפתחים –\n\nהיתה רוח אחרת מסביב.\n\n\nעוד לא-פרצו הנגהות, אין עוד צלצלי תרועה –\n\nמאליה תתפשט שירה זכה וצנועה,\n\nאורות רכים כמו בקעים ועולים –\n\nחבו כמעט! והתפרץ עז החיים החתומים,\n\nיציץ פתאם ויתגל כל-עזוז העלומים,\n\nכל-הכחות הפרים, הגדולים!\n\n\nומה-מתוק האור ומה-מתוק הרוח!\n\nפנים שחקות בכל, באשר עין תנוח –\n\nשם רעותה לקראתה מזהרת.\n\nומכל אלי-כל חוטי זהב נמתחים;\n\nעוד מעט והשתפכה בלבנת הפרחים\n\nשפעת נער הלזו וזה העתרת.\n\n\nעוד מעט והשתפכו בפרחים לבנים\n\nגם-נעורי החדשים וחלמותי הישנים,\n\nכי גם-בם נשבה רוח האביב.\n\nומלבבי המלא כל-הגיגי אשיחה,\n\nובדמעות מזהירות שחור יאושי אדיחה –\n\nהיתה רוח אחרת מסביב!\n\n",
        "year":"1899",
        "month":"",
        "published":"yes"
    },
    {
        "poem": "ביום סתיו",
        "content" : "ביום סתו בקרן חשכה נוגה מצאתיה,\n\nולבושת אלמנות אלי במראה התודעה,\n\nובחמלה רבה שמה בי עיניה, ובדומיה\n\nעל-ראשי ידה המתרפקה חרש הזדעזעה –\n\n“יתומי” – לחשה לי – \"יתומי! נשכח בעלטה,\n\nכצמח רך בקר, בדמי יגונך תתיגע;\n\nאך דע-לך, כי דמעה כלואה תיקד עד-שאול מטה,\n\nובכי מתאפק עד-שמים עולה ובקע.\n\nכסתו מענן בלי נגהות, דלוחים ועכורים,\n\nבלי-צחוק, בלי-גיל, ימי ילדותך השממים תמו;\n\nוכחרף משכים אל-אשנבך נשקפו הנעורים,\n\nופניהם הנזעמים מן-הרחוב לך רעמו.\n\nוכיום-חל אחד ארך חיי תפל לך נבאו,\n\nוחלום רע אחד ארג העכביש בלבבך;\n\nדראון, דלות, רפש עולם, צרות לא-נשמעו,\n\nויחזו לך מחשכי עולם תלואים על-שמיך –\n\nמה רחם ארחמך, ילד אמלל!\" – ובדממה\n\nשני רסיסי דמעה רתחים קדחי-אש על-פי נפלו.\n\nלא בכתה, לא הרימה קול – כרחל נאלמה\n\nנצבה, כמו עלי המון רחמיה התגלגלו.\n\nומבט קדר, כלו אומר אלמן, מרירות, שכל,\n\nוחסדי אם חמלת שלחה, ובלבבי נגע –\n\nולעולמי-עד לא-אשכח את-מבטה, ובכל\n\nפניה העצובים אראה, לא ירפוני רגע.\n\nבערב היום – בעד החור\n\nאל-מרתף אפלתי –\n\nעם-קו האור האחרון תט,\n\nתתגנב אל-פנתי.\n\nבירכתים תשב אט,\n\nבדממה תאנח\n\nולנגדי חרש חרש תבך,\n\nכל-קרבי תרתח.\n\nובליל ירח, עת על-שחור\n\nקרקעי אור זרוע –\n\nאז באה היא כחלום, כצל,\n\nולנגדי אט תנוע.\n\nועל-פני מסכת חלמות ליל\n\nנדדת ועברת;\n\nובלב רע איקץ אל יום רע\n\nובהגות נעכרת.\n\nוכל-המדוה, כל-הכאב,\n\nהצרורים בנשמתי,\n\nיקיצו עמי, ומלב\n\nישתפכו בדמעתי.\n\n",
        "year":"1899",
        "month":"",
        "published":"yes"
    },
    {
        "poem": "למתנדבים בעם",
        "content" : "לבשו-נא עז! דרכו-נא עז!\n\nבמערות הצורים, חרשים מצלים,\n\nהתלקטה הפליטה בימי חשמונאים,\n\nצחצוח חרבות עם רננת התהלים\n\nכאחד השיקו דמי יערים וסלעים,\n\nובמחבא חרשים, במערות אפלה,\n\nישועה גדולה גמלה.\n\nואנחנו דור דכא, קצר יד, בני עם-עני,\n\nעל-לבות בנינו נהלמה-נא חוצץ,\n\nודבר אדני עמודנו הימני,\n\nוהוא פטישנו המפוצץ!\n\nעוד לא כל-כחנו נתנו לבז –\n\nבאלהים לנו עז!\n\n\nלעזרת העם! לעזרת העם!\n\nבמה? אל-תשאלו – באשר נמצאה!\n\nבמי? אל-תבדקו – כל לבו ידבנו!\n\nמי צרת האמה בלבבו נגעה –\n\nהמחנה יאסף, אל-נא נבדילנו!\n\nכל-קרבן – ירצה, כל-מתת – נאמנה:\n\nאין בדקים בשעת הסכנה!\n\nכל-פליטת הטוב, שריד העז והאורה,\n\nשהותיר עוד אל בלבבנו פנימה,\n\nהבה נלקט, לאחדים נאגרה,\n\nועל-נס ביום חילנו נרימה;\n\nוילקטו אלינו מקדם עד-ים\n\nחיל גדול לעזרת העם!\n\n\nחשפו האור! גלו האור!\n\nאם הררי נשף עלינו נערמו –\n\nלא דעכו כל-הניצוצות, לא תמו;\n\nמהרי הנשף עוד נחצב להבה,\n\nמנקיקי הסלעים – ספירים לרבבה.\n\nעל-קרקע העם ובתחתיות נשמתו –\n\nעוד תגה ותנוצץ שכינתו.\n\nהוי, הבו-נא יחדו לעבדה הגדולה!\n\nנגלה-נא הרי הנשף, נגלה!\n\nנחשפה-נא שכבות האורים הרבים!\n\nהוי, בני המכבים!\n\nהעמידו את-עמכם, הקימו הדור!\n\nחשפו אור, חשפו אור!\n\n",
        "year":"1899",
        "month":"9",
        "published":"yes"
    },
    {
        "poem": "שירה יתומה",
        "content" : "הסכת ושמע: ממעמקי היער הדומם\n\nכחרד וכנכלם שיר זמיר מתגנב לאטו.\n\nגם עצב היער, גם חלל כל-העולם השומם\n\nיגידו: מה-נמהר השיר, מה איננו בעתו.\n\n\nהביטה! עוד טובעות רגלינו בטיט וברפש,\n\nהעבים כעין העופרת עוד תלואים באור;\n\nהרוחות הרעות עד-נפש תחדרנה, עד-נפש!\n\nהמים הרעים עד-צואר יגיעו, עד-צואר!\n\n\nהיער? מה אבל היער! הוא אלם, הוא מחריש כמות;\n\nכאלו לא-פלח גם-שבט אור אחד לבבו;\n\nאלוניו וברושיו עירמים ישתקו וחלומם – צלמות,\n\nכמו חדלו מקות לאביב וקיצם לא-יבא.\n\n\nורקב הרבה תקופות של-חרף נערם בעזובת החרש,\n\nשלכת וקרחה של-הרבה שבועים ויובלים,\n\nרקב פגרי אלונים עתיקים הפוכים משרש,\n\nרקב שכבות המון עלים כמושים, יבשים ונבלים.\n\n\nוכאבני מעמסה כל-נטלי הרקב יעיקו\n\nעל-קרקע היער ויחנקו בכורי כל-פרח\n\nכל-אביב הפרצים לבצבץ, ובטרם יפיקו\n\nאת-נפשם – בחשך יאבדו, ימותו בקרח –\n\n\nבקרח הנורא הצפון בחיק האדמה,\n\nכל-קרן כל-שמש לא-תדע, לא-תוכל תמסנו –\n\nאהה! כמה פרחי עדנים כבר נקברו שמה!\n\nוכמה עתידים – מי ידע ומי ישורנו.\n\n\nועריה עגומה מסביב: העצים עירמים;\n\nגם-אבני השדה זעפות וסרות צופיות\n\nמתוך חרלים נמים הנדים יבשים ועגומים,\n\nבין קמוש הרעד מצנה, רצוץ רוחות הומיות.\n\n\nוזמירות אחרות הסערה על-אזן תזמר,\n\nזמיר חיים נמשכים בלא-חמדה כלילות שוממין,\n\nכעצבת יום סגריר, כילל סופת חשך המסמר\n\nבשר תעה בישימון לא-דרך להשמאיל ולהימין.\n\n\nובעוד כלך רעד מצנה חדרת, ידידי,\n\nכי-יפגע אזניך שיר זמיר המצפצף והומה –\n\nהאמנם לא-תנוד למשורר הבודד, היחידי,\n\nולא-תשמע שירתו כשמע קול שירה יתומה!\n\n",
        "year":"1900",
        "month":"4",
        "published":"yes"
    },
    {
        "poem": "צפרירים",
        "content" : "הנשיקת פי אמי, אם-צפצוף הדרור\n\nתנומתי וחלומי המתוק הפסיקו? –\n\nאני הקיצותי ואגדות של-אור\n\nהצליפו על-פני ובעיני הבהיקו.\n\nמעפעפי לא-נמחו עוד קורי החלום,\n\nעוד כרוביו מתפשים בכרכב הקיר –\n\nוכבר יצהל בקר, ישתקשק היום\n\nבדהרות עגלה על-מרצפת העיר.\n\n\nעל-משקוף אשנבי התנער הקן,\n\nוירעע ויצפצף “צויץ, צויץ” עד-בלי די,\n\nובזהר אשנבי בפחזות חן-חן\n\nצפרירי הבקר משקרים אלי.\n\nהם מפזזים ונוצצים במשובה צהלת,\n\nמתדפקים כיונים על זכוכית אשנבי,\n\nמחליקים, מתחמקים באורה נזלת\n\nהשפעת, שפעת על-גבי.\n\n\nהם קרצים ורמזים ופניהם יקרנו:\n\n\"אלינו צא, פחז! זרח, הזהר עמנו!\n\nעליזי גיל ילדות נפוצה, נצחקה,\n\nובאשר נמצאה אור נזה, נזרקה:\n\nבשער ראש שבלים, בקוצות תלתלים,\n\nעל-חלקת המים, בין רצי הגלים,\n\nבשחוק ילד ישן, בלב אם רחמניה,\n\nברסיסי טל-בקר, בלחי יפה-פיה,\n\nבדמעת ילדים, בכנף הצפרת,\n\nבמכתות כוס זכוכית, בבועה של-ברית,\n\nבכפתור נחשת, בחרוזי השירה –\n\nאלינו צא, פחז! נזרחה, נזהירה!\"\n\nהם קרצים ורמזים, עיניהם מזהירות\n\nופניהם הקטנות מאירות מאירות,\n\nגפיהם הזכות ובהירות משיקים,\n\nאורים חמים וגדולים על-פני מבהיקים.\n\nמה-נמוג הלב! עיני אפקח, אסגרה –\n\nאלהים, שטפתני האורה!\n\n\nהו, אלי באו, זכים! צפרירי התם!\n\nאל-מתחת לסדיני הצחר, הצח!\n\nשם נתפלש, נתפל עד-יכון היום,\n\nופזזתם על-עורי ובשרי הרך.\n\nהו, אלי! על-תלתלי, עפעפי, שפתותי,\n\nאלי גומות לחיי, מעמקי בבותי;\n\nהזכוני, שטפוני, אל-לבי חדרו,\n\nבאו רדו אל-נשמתי, היו שם ואורו! –\n\nחמדה מתוקה ונומה נפלת עלי,\n\nוכל-ערק וגיד צנור תענוג שפע,\n\nוהלב שטף עבר על-גדותיו בלי-די,\n\nומתפרץ כמעין של-נגה נבע – – –\n\nהו, מה-מתוק! עפעפי אפקחה, אסגרה –\n\nאלהים, שטפתני האורה!\n\n",
        "year":"1900",
        "month":"6",
        "published":"yes"
    },
    {
        "poem": "לא תמח",
        "content" : "לא תמח במהרה דמעתי הכבדה,\n\nדמעתי מקרקע נשמתי שאבתי;\n\nכל-טפה בשעתה בצירי יולדה\n\nובלחץ שנים מעיני עצבתי.\n\n\nלבדי, לבדי בלילות אפלים\n\nבסתר, בסתר כאבתי, נואשתי;\n\nחרקתי את-שני על-לבות ערלים:\n\n“עם-אבד, עם-נבל, עם-אבד” לחשתי.\n\n\nוימים וירחים בלבבי צרפתי\n\nאת-דמעת סתרי עד שבע זקקה;\n\nובהמק הלב ולהתאפק עיפתי –\n\nאז תחת ירק-דם – זה הדמעה נתקה.\n\n\nולמראה כל-ערלת לבב ואזנים,\n\nולמראה הנכר – במארה נעקרה:\n\n\"וארור פושע ויש לו ידים\n\nלהקל מאיד – ומתנכר בצרה!\"\n\n\nועד אלהים מה-נאמנה דמעתי!\n\nאת-תמצית מכאובי בה שמתי, כרכתי;\n\nוכמו עם כל-נטף מת חלק נשמתי\n\nואבדה עולמית אל-קבר הולכתי.\n\n\nאך מרה וגדולה מזה הנשפכה\n\nעוד דמעה כבירה בלבבי נצפנה,\n\nשחדל אנכי ערותה, וכאנחה\n\nרצוצה בקעת: “אי-ישע? עד-אנה!?”\n\n\nוכרקב בעצמות היא נשואה בלבבי,\n\nככאב נעכר כמוס אסבלנה על-רוחי;\n\nהיא תעכר חזון יומי, החלום על-משכבי,\n\nתלוני כמות בעמלי ובנוחי.\n\n\nאך מאמין אנכי כי-נביא עוד נקים,\n\nשיוריד לעיני העולם עוד דמעה,\n\nוהרעים עוד קינה להרגיז שחקים\n\nואחז כל-בשר פלצות לשמעה.\n\n",
        "year":"1900",
        "month":"8",
        "published":"yes"
    },
    {
        "poem": "שירתי",
        "content" : "התדע מאין נחלתי את-שירי? –\n\nבבית אבי השתקע משורר ערירי,\n\nצנוע, מסתתר, הנחבא אל-כלים,\n\nמתלונן בנקיקים, שכן סדקים אפלים.\n\nוידע המשורר רק פזמון קבוע,\n\nשיר תמיד יחידי ובנסח ידוע.\n\nומדי נאלם לבבי, ולשוני\n\nממכאוב נעכר אל-חכי דבקה,\n\nובכי עצור מעוך התאפק בגרוני –\n\nובא הוא בשירו על-נפשי הריקה.\n\n\nזה היה הצרצר משורר הדלות.\n\n\nבעשות אבי חל את-שבתו מעני;\n\nמחסר השלחן יין קדוש גם-חלות;\n\nהמנורות חבולות, במקומן עשנים\n\nמעוכים בטיט נרות רזים אחדים\n\nמרקידי הכתלים; ושבעה ילדים,\n\nכלמו רעבים וקצתם ישנים,\n\nיסבו השלחן; אמנו עגומה\n\nלקול תתם שלום למלאכי השרת;\n\nוכאשם על-חטאו עני ונכה-רוח\n\nבוצע אבינו בשכין פגומה\n\nעל-פת לחם שחר וזנב דג מלוח –\n\nעודנו לועסים ובטרם תכרת\n\nהפרוסה הטבולה במלח מפינו,\n\nהפרוסה החמוצה, הפגומה, התפלה,\n\nנעלענה בדמעות כעלובים וגזולים,\n\nוזמירות נענה בקול אחרי אבינו\n\nמבטן הומיה, מלבבות חלולים –\n\nאז נטפל הצרצר גם-הוא למקהלה,\n\nויצרצר בזמירות מסדק האפלה.\n\n\nבהיות ימי סגריר ובנשף הלילה,\n\nבשלט בבית אבי דמי קדרות גדולה,\n\nוחללו המדכא כמו הזה ודומם\n\nוחולם חלום עגום בכנף שקוץ שומם.\n\nזה עקת הדחקות, דמי דלות מנולת,\n\nבנשא שבע נפשות עין שואלת –\n\nזויות שוממות, דמעה נעצרת;\n\nעל-גבי הכירה החתול מיללת,\n\nבסל אין פת-לחם, שאור – במשארת,\n\nלחמם אין גחלת, וגריסין בסיר –\n\nאז הציץ הצרצר מנקרת הקיר\n\nוינסר שירתו היבשה, הריקה,\n\nכעש קוססה לבי, נשמתי בוקקה.\n\nלא-זעפה שירתו, לא-נחמה, בכתה,\n\nגם-קב לא ידעה – שוממה היתה;\n\nשוממה כמות, כהבל חיי תפלה,\n\nואבלה, בלי אחרית ותכלה אבלה.\n\n\nואי מזה תבא אנחתי ידעת?\n\nאמי נתאלמנה, בניה נתיתמו;\n\nעד-קמה מאבלה הדאגה קדמתה:\n\nנסתתמו כל-מקורי פרנסה, נסתתמו.\n\nהביטה מסביבה: נתרוקן עולמה,\n\nואלמן ויתם באשר עינה נבטה.\n\nגם-קול הארלגין כמו המך מעתה,\n\nגם-כתלי הבית כמו בוכים בדממה,\n\nובזעף ובחמלה כל-זוית החרישה.\n\n\"רבונו של-עולם! – נאנחה האשה –\n\nסמכני בל-אפל, אלמנה אנכי;\n\nפרנס-נא אפרחי כתולעים – מה-כחי?\"\n\nאז תוציא השוקה את-חלבה ודמה.\n\nבערב היא שבה כל-עוד בה נשמה,\n\nכל-פרוטה הביאה נארה במארה,\n\nרקוקה בדם-לבה וטבולה במררה,\n\nובשובה רצוצה ככלבה מדחה –\n\nעדי חצות הלילה לא כבתה את-נרה\n\nוידיה בפזמק במחט שלחה,\n\nודומם מתמצית מכאובה נאנחה.\n\nולכל-מנוד ראשה ולכל-תנועת ידה\n\nשלהבת הנר הזדעזעה, חרדה,\n\nכמו נדה לה: צר-לי עליך, אמללה!\n\nחבל על לב אם אשר-ימק בקצפה,\n\nעל-חם הבל פיך שינדף בקללה.\n\nובשכבה – זמן רב תחת גופה הרפה\n\nנאנחה, נאנקה מטתה הפרוקה,\n\nכמו חשבה התמוטט מנטל המצוקה –\n\nולחישה של קריאת שמע באנחות טרופה\n\nזמן רב עוד הגיעה אלי על-משכבי.\n\nשמעתי כל-שבר כל-פרק מגופה,\n\nויהי כעקיצת עקרבים ללבבי.\n\n\nבשחר עם-קריאת הגבר היא קמה,\n\nבמלאכת הבית עוסקת בדממה.\n\nמחדרי האפל, מתוך העריסה,\n\nבעד הפתח ראיתי את-גופה הקלוש,\n\nלאור נר דל תכף על-גבי העסה\n\nוידה הדקה שם תלוש ותלוש.\n\nיתנודד הספסל תחת הערבה –\n\nולחישה חרישית ואנחה חרבה\n\nעל כל-טביעת יד, על כל-לישה ולישה,\n\nנעקרת ובאה מן-החדר השני:\n\n\"רבונו של-עולם, חזקני וסמכני!\n\nמה-כחי, מה חיי? ואני בלתי אם-אשה.\"\n\nולבבי לי אומר ויודע הנני,\n\nכי-נטפה לבצק גם דמעת עיניה.\n\nובחלקה פת שחרית חמה לילדיה\n\nממאפה בצקה, מלחם דמעתה –\n\nואעלע, ותבא בעצמי אנחתה.\n\n",
        "year":"1900",
        "month":"",
        "published":"yes"
    },
    {
        "poem": "זהר",
        "content" : "בעצם ילדותי יחידי הצגתי,\n\nואשאף כל-ימי סתרים ודממה;\n\nמגופו של-עולם אל-אורו ערגתי,\n\nדבר-מה בל-ידעתיו כיין בי המה.\n\nואתור מחבאים. שם דם נסתכלתי,\n\nכמו צפה הייתי בעינו של-עולם;\n\nשם נגלו לי חברי, רזיהם קבלתי\n\nואחתם בלבבי האלם את-קולם.\n\n\nוחברי מה-רבו: כל-עוף הפורח,\n\nכל-אילן עם-צלו, כל-שיח ביער,\n\nפני סהר צנוע לאשנב זורח,\n\nועלטת המרתף ושריקת השער;\n\nכל-חרול מאחרי כל-גדר הדחויה,\n\nכל-קרן פז מתוחה אל-עיני ונטויה\n\nמשמש, מנר או מרסיסי כוס גביש;\n\nעלית הגג, פנת קורי עכביש,\n\nתערבת האור עם-החשך המתוקה\n\nואימה כאחת בתוך באר עמקה,\n\nבת-קולי וצלמי שם, לשון הארלגין\n\nומשור שן חורק בעבי הקורה,\n\nוכמו שם מפרש באותיותיו הם הגים –\n\nאגסי “כל נדרי”, התפוחים הקהים\n\nהנוטים עם-נופם מגן שכננו,\n\nזבוב הומה, “בן-סוסו של-משה רבנו” –\n\nכלמו חמדתי ויהיו לי רעים –\n\nוחביבים מכלם צפרירי האורה.\n\n\nבקיץ הייתי יודע צפרירים,\n\nעדת כרובים קלים, בני-נגה מזהירים.\n\nמשוט באור שמש אל-מים וקמה\n\nיום אחד עליזים על פני עברו,\n\nוידבק בי ששונם ונפשי נחמה,\n\nועיני ראשונה כילד נהרו.\n\nואהי למו חבר ובסודם משכוני –\n\nואני מה-אהבתים ומה-אהבוני!\n\n\nבבקר עם-שמש עודני תפוש תנומה –\n\nוחפזו לחלוני ודפקו-לי: קומה!\n\nעודני מתלבש ובטרם אתנער\n\nמחזיון הבקר – וקרצו לי: מהר!\n\nובטרם מנעלי הנדח אמצאה –\n\nושקרו לי: “צאה! יקרה כל-שעה!”\n\nובעוד אני נחפז עד-גשתי אלימו –\n\nוירמזו: “פוצו!” – אנכי אחרימו.\n\nקלותי, זכותי, כנף אור תשאני,\n\nנטושה, הזכים, אחיכם הנני!\n\nלככר, לככר נשוטה, נפזה!\n\nנתעלס, נתפלש בדשאיו הטלולים,\n\nנזהירה ברסיסים ופנינים נחרזה,\n\nעל-מצע ירקרק נתגלגל גלגולים…\n\n\nאז נפל בככר, בטל-אורות נתבוסס –\n\nהכר הזהיר פתאם באלפי נגהות\n\nויקרן הדשא באורים רבאות\n\nובשבע עינים כל-ברקן התנוסס.\n\nעל-כל-קוץ וקוץ תרעד אבן ברקת,\n\nוקרן אל-חד כל-נעצוץ תתנפץ\n\nולציצת פז דקה ורדודה נחלקת.\n\n\nופתאם ממלכת הזהר ננערה\n\nכנוע ספירים ושמשות בכברה,\n\nסנורים לעין – זה עמד ויקפץ\n\nבין צמחי הככר העגל המלחך;\n\nועדת חופרי אכל, קהל תרנגולים\n\nמתעלמים ומזעזעים את-ראש הנהלולים,\n\nויצחצח הככר וינהר ויגחך.\n\nאנכי כליל זהר כצפור אחרדה,\n\nוכצפור ברשת אור נפשי נלכדה,\n\nכמו חוטי-פז דקים ענגים ורכים\n\nשוככוני, ויתפשו ביצורי הזכים.\n\nהתנערה, התחדשה בי ילדות מאירה,\n\nפי שוחק מאליו, בלב – שמש שירה.\n\nממגע קרנים, מגיל ומנגה\n\nאקרנה, אנהרה, אבושה, אמוגה.\n\n\nעודני שכור זהר, עוד רוחי נפעמה\n\nורקומה בנגהות – ויאמרו: לקמה!\n\nובטיסה קלילה עדת הצפרירים,\n\nהתשוטט ונצנץ, בקמה פשטו,\n\nעל-ראשי שבלי הדגן השעירים,\n\nרעבי משובה, ירחפו, ילהטו – – –\n\n\"זה ים הנגהות רחב הידים,\n\nעד-חם צהרים נתרחץ, נתהולל.\n\nעדת עבים קלות, הרהורי שמים,\n\nצל רגע תעביר עלינו ותגולל.\"\n\nופעם יתעלמו כמו תהמות צללו,\n\nבן-רגע יתגלו וכקדם יצהלו,\n\nנוערים גפיהם ויזו רסיסים,\n\nאיש לקראת אחיהו מתיזים ניצוצות.\n\n\nיעלז השדה: ביעף עוברים סיסים,\n\nופזיזים יברכו: “צויץ צויץ” – ונגוזו.\n\nוהמון זבובי רקמה קלילים כנוצות\n\nעל-כנפי אור נוססים, פורחים, מנפנפים,\n\nמפרכסים דומם בקמה ומרפרפים,\n\nילבינו, יאדימו, יצהיבו, יפזו,\n\nנבלעים בנגה ושבים מתגלים,\n\nכמו יד משחקת זרקת חפנים\n\nעל-ראשי צפרירי עתר פרחים חיים,\n\nבעודם במחול חצי זהב מתלהלהים,\n\nמשחקים בזקים, מקלקלים, זרקים\n\nלקול נגני שדי, מקהלות ניר יוקד –\n\nהחרגל, הצלצל שחורגים ושורקים\n\nויוצאים בצלצלים נסר ונתר,\n\nומזעזעים האור הלוהט ושוקט,\n\nומרטט ברגש וברטט מסתתר – – –\n\n\nועיפה לאורים – העדה השמחה\n\nנוערת הכרמל, מכרזת: לברכה!\n\nחמנו, נכמרנו! – ושוטטו עוף\n\nלברכה השטוחה בין קנה וסוף.\n\n\nבחם צהרים מימיה אט רגעים\n\nבזהרי חמה ובצללי ערבים.\n\nמקצתם בהירים כראי מלטשים;\n\nבם רקועים שמי תכלת, אט צפים בני-עבים\n\nכעצם הפנינים לטהר, ונמוגים.\n\nוכעין עולם הפוך: שמים חדשים,\n\nזיו שמש מצנן ופני יקום צנוע\n\nמעלף צעיף שלוה וחלום שקט עולם\n\nבתוך מי-המנוחות הצלולים שקוע –\n\nוהכל שם כה-בהיר, כה-שאנן, כה-חולם! – – –\n\n\nמקצתם עלטת צאלים שוככה,\n\nוירקים המים ושרוים בנחת.\n\nמזה ומזה תאפלנה בצלן\n\nעל-עולם התחתון שתי גדותי הברכה.\n\nוהפוכים וכפולים נשקפים מתחת\n\nהסוף, זיזי סלע, ונופו של-אילן,\n\nהדוגית הקשורה לגזע עץ חטוב,\n\nהתלולית המערה בגידי שרשים,\n\nשני אוזי הבר והחסידה האחת,\n\nכובסת חשופה מנפצת כבסים –\n\nוהכל שם כה מצנן, כה רענן, כה רטב!\n\n\nוקצתם – מי-זהב ונגה וקסם\n\nשברירי אור שמש ומשטח זהרורים,\n\nקשקשי פז טהור ושרשרות כתם.\n\nמכתות שתי שמשות, פרורים פרורים\n\nשל-גביש וזכוכית, צחצוח ולהט –\n\nוהכל שם כה-נוצץ, כה-יזהיר, אור יעט!\n\n\nלברכה, לברכה! – ותנד הברכה.\n\nנזדעזעה כל-מצולת הפז והזהר.\n\nוערב רב נגהות בנגהות סכסכה,\n\nותרגז מרבבות גון וצבע.\n\nותנע מתחת יריעת שמי-טהר,\n\nותנע גם-שמשה והכתה לשבע,\n\nושבעת השמשות איש נגדו ינועו.\n\nבן-רגע – ושמש בשמש – ופור\n\nיתפוררו יחד, ונסחף וטבע\n\nיקום התחתיות בתהו ובהו\n\nובמבול של-זהר ובימי-האור.\n\n\nובים די-נור זה ובשבלת הזהר\n\nצללתי גם-אני ואספג ים אורים,\n\nואצא פי-שבעה מזקק ומטהר.\n\nובפרץ מעינים, בעזוז אלפי מקורים\n\nשל-אשר וגיל, קרבי דץ ים הנגה,\n\nכסחוף זמרת מחול עזוזה שובבה\n\nשתזנק בבת-אחת מאלפי כנורים –\n\nמשקע בין אבי הברכה אשבה,\n\nמתבונן אל-משקע מימיה השבים\n\nלמנוחה. עוד ניד קל משבץ ורגע\n\nאת-פניהם ומרביץ בכדכד שרשותם,\n\nומדליק בם לשונות אש קטנות ולהבים,\n\nוזורק לחישת גחלים בינותם,\n\nמזיזם זיז כל-שהוא – פוחת – ופוסק.\n\n\nותשקט הברכה ותשב אל-עינה\n\nוכקדם היא חלקה ולטושה וישנה,\n\nועשויה היא שנית שבילים שבילים\n\nותקפל תחתיה העולם השותק\n\nבסתר קני-סוף וערבים מצלים.\n\nממולי, מעבר הברכה השני,\n\nדיג שב עומד על-מצולת הנהרה\n\nומשה משם רשת דקה רוססת,\n\nמנערה – ובצבעי הקשת אל-עיני\n\nנערת הרסיסים קוסמת, נוססת;\n\nכמו בוחש הדיג סיר זהר בכשפים,\n\nומסנן מרק זהב לבדלח הקערה,\n\nויזו גם-ארצה נטפים רשפים –\n\nולעיני כחלום קל ומתוק נהרו.\n\n\nפתאם אראה מן-הברכה\n\nעל-המים השאננים\n\nעלתה חוצץ שורה זכה\n\nשל-צפרירים קטנים.\n\n\nזכי-גף, קדושים, ברורים,\n\nכמו ננערו זה היום\n\nמעל כנף כרוב אחד קדוש\n\nאשר טס ברום.\n\n\nועוד מתוך עיניהם יציץ\n\nזהר עליון, זיו השכינה,\n\nואחוזי יד נצבו\n\nובלשונם רנה:\n\n\nאלינו, הילד!\n\nאלינו, היפה!\n\nהצמא לנגה –\n\nעד-פנה היום.\n\n\nנטבלך בזהר,\n\nנורידך נביאך\n\nאל-מטמון אור גנוז\n\nבמעמקי תהום.\n\n\nשם מגדלי זכוכית.\n\nשם ארמנות גביש,\n\nשם היכלי הבדלח\n\nושמשות – כדכד.\n\n\nמנגה המשמר,\n\nאור שבעת הימים,\n\nכוס זהב נשקך,\n\nערות עד-יסוד.\n\n\nעד-יצא מאפך,\n\nאף-יז מעיניך,\n\nובא בעצמיך\n\nובלבך, כמבוא\n\n\nרבאות נשיקות\n\nשל-רבוא קרנים,\n\nמתוקות מהכיל\n\nוגדולות מנשא.\n\n\nעוד צולל בנפשי מזמורם הערב –\n\nוהמה נמלטים ליער הקרוב,\n\nמאצילים מרחוק לי מבט תנחומים\n\nהאמר: “לבקר!” ופרחים ואינימו.\n\n\n  -  -  -\nובאחד הימים – לא-אזכר אימתי,\n\nלא-אדע מדוע – וארא פנימו\n\nומלאים הם רחמים עלי ועגומים,\n\nובלכתם – מבטם לא-אמר מאומה.\n\nבבקר האור העירני מתנומה\n\nוינקר את-עיני ויצרב את-שפתי…\n\n\nהצצתי בחלון – והנה היא ח מ ה,\n\nצפיתי, הוחלתי עד-בוש – אינם שבים.\n\nושירת הזהר לנצח נדמה –\n\nאך-עמק בלב כמוס עמי הד קולה,\n\nובתוך בבות עיני שמרתי זיו אורה;\n\nונעים חלומות חיי בארץ הגדולה,\n\nויקר חזיונותי – מעינה נשאבים,\n\nוטהורים ורוים וברוכים ממקורה.\n\n",
        "year":"1900",
        "month":"",
        "published":"yes"
    },
    {
        "poem": "עם פתיחת החלון",
        "content" : "כמעט תנץ החמה, זה כיום וכיומים –\n\nוהשכימו אל-תריסי המוגפים קרנים,\n\nוכנכלמות תארבנה עדי נפלן בחור.\n\nאז תצנענה להציץ אלי חדר משכבי,\n\nוכבשרת חג ק ר ו ב תדפק חרש על-לבבי;\n\nקומה, נרדם! בא אור, נפל אור!\n\n\nושביל זהר יגנב גם-אלי על-המטה.\n\nעד-שקמתי – ותאסף החמה שרביטה;\n\nגדעו קרני האור, הועם נבלע השביל –\n\nוכבתחלה האפיל עלי צל חדר משכבי,\n\nוכשמועת חג נ ד ח ה עממה פתאם לבבי\n\nותאסף ממנו תוחלת וגיל.\n\n\nאך הבקר בפתחי תריס חלוני הסתום,\n\nפרץ פתאם, כעזוז מעין נעול גל-חתום,\n\nנחשול אורים אל-חדרי וישטף ויז –\n\nוציציות הזהר טפחו טפחו על-פני,\n\nובלבבי הנעור פתחו פיהם מעיני\n\nויקרו נגהות וזיז.\n\n\nגני עמד לפני, עמד מזהיר ומצחק,\n\nהרקיע על-ראשו שפר, רם ויתרחק,\n\nצנת אביב נעימה עולה גל אחרי גל\n\nמן-הקרקע השחר שהתחמם ורטב,\n\nמן-העצים שפתחו, נותני ריח הנטף,\n\nומרוח נושבת וטל.\n\n\nוהעבים, תחתים ושנים ושלישים,\n\nזה למעלה מזה עברים דומם מחרישים,\n\nועם-כלות מלא-העין בעצם הרום\n\nזכי עבים מתפזרים, צחורי ערפלי טהר,\n\nחטובי שיש דק פניני, גזורי ספיר וזהר,\n\nשברי כסא הכבוד המפזרים בתהום.\n\n\nכל-העולם כחדש: זה החמה הברה,\n\nזה הארץ המאירה אך ה ב ק ר אל ברא –\n\nגם-מלבן כל-כתל ומנגה כל-גג\n\nאשאב שמחה וחיים, אקרא שלום וברכה.\n\nלבי חוגג את-חגו, לבי נפתח לרוחה –\n\nקרא קרא אל נאור לחג!\n\n\nוהנגהות תפרצנה, בעד חלוני תצפנה,\n\nאת-הרצפה, הקירות, הזויות תשטפנה,\n\nסחפו כרעי המטה, מלאו זהב כל-חור – – –\n\nאלו שבע שמשות, אל, במרום תלית,\n\nנפשי סבאת האור לא יכלת רוית –\n\nרבה אורים, אל נאור, הב אור!\n\n",
        "year":"1900",
        "month":"",
        "published":"yes"
    },
    {
        "poem": "העינים הרעבות",
        "content" : "העינים הרעבות האלה שככה תתבענה,\n\nהשפתים הצמאות האלה השאלות: נשקנו!\n\nהעפרים הערגים האלה הקוראים: תפשנו!\n\nחמודותיך הצפונות ששבעה כשאול לא-תדענה;\n\n\nכל-עתרת הגויה הזאת, שפעת חמדה מלאה,\n\nכל-השאר הלזה, כל-הבשרים האלה שככה\n\nהלעיטוני ממקור תענוגים, ממעין הברכה –\n\nלו ידעת, יפתי, מה-קצה בם נפשי השבעה.\n\n\nזך הייתי, לא-דלח הסער רגשותי הזכים\n\nעד שבאת, יפה-פיה, וברוחך נשפת ונדלחתי.\n\nואני, נער פתה, לרגליך בלי-חמלה השלכתי\n\nתם לבבי, בר רוחי, כל-פרחי נעורי הרכים.\n\n\nרגע קטן מאשר הייתי בלי-חק, ואברך\n\nאת-היד החלקת לי מכאוב הענג הערב;\n\nוברגע קטן של-תענוג, של-אשר וגיל, עלי חרב\n\nעולם מלא – מה-גדול המחיר שנתתי בבשרך!\n\n",
        "year":"",
        "month":"",
        "published":"yes"
    },
    {
        "poem": "הלילה ארבתי",
        "content" : "הלילה ארבתי על-חדרך\n\nואראך שממה החרשת;\n\nבעיניך הנבוכות בחלון\n\nנשמתך האבדה בקשת –\n\nבקשת את-גמול חסד נעוריך –\n\nואת לא-ראית, אהובתי,\n\nכי כיונה חרדה בחלונך\n\nהתחבטה, התלבטה נשמתי.\n\n",
        "year":"1901",
        "month":"",
        "published":"yes"
    },
    {
        "poem": "רק קו שמש אחד",
        "content" : "רק קו-שמש אחד עברך,\n\nופתאם רוממת וגדלת;\n\nויפתח חמדתך ובשרך,\n\nוכגפן פריה בשלת.\n\n\nורק סער ליל אחד עברך,\n\nויחמס את-בסרך, נצתך;\n\nוכלבים נבלים בהדרך\n\nיריחו מרחוק נבלתך –\n\n",
        "year":"1901",
        "month":"",
        "published":"yes"
    },
    {
        "poem": "זריתי לרוח אנחתי",
        "content" : "זריתי לרוח אנחתי\n\nוירוה החול דמעת עיני;\n\nהרוח! אם תמצא את-אחי\n\nאמר-לו – אוד עשן הנני.\n\n\nאמר-לו: בי נבע מקור אורה –\n\nוייבש נטפים נטפים;\n\nבלבבי שלהבת יקדה –\n\nותדעך רשפים רשפים.\n\n\nועתה מעיני כמו פצע:\n\nרק שותת ומטפטף לפעמים;\n\nולבבי עוד יעשן במסתר\n\nמגולל באפר ובדמים –\n\n",
        "year":"",
        "month":"",
        "published":"yes"
    },
    {
        "poem": "כוכבים מציצים וכבים",
        "content" : "כוכבים מציצים וכבים,\n\nואנשים בחשכה נמקים;\n\nהביטה בכל ובלבבי –\n\nמחשכים, ידידי, מחשכים.\n\nונוצצים חלמות ונובלים,\n\nופורחים ורקבים לבבות;\n\nהביטה בכל ובלבבי –\n\nחרבות, ידידי, חרבות.\n\nוהכל מתפללים לאורה,\n\nונבלות שפתים בתפלה;\n\nויגעים הדברים וארכים,\n\nוהם נשנים וחוזרים חלילה.\n\nוהלילות – הוי, כמה עצלים!\n\nאפלו הלבנה הפגומה –\n\nגם-היא מפהקת עיפה\n\nומצפה ליום מתוך תנומה.\n\n",
        "year":"",
        "month":"",
        "published":"yes"
    },
    {
        "poem": "בית עולם",
        "content" : "דומם נעו האלות, דומם שחו אלי:\n\nבאה חסה בצלנו, רקב תחתינו, איש חי!\n\n\nהמצבה הלזו ועפר זה הגל\n\nכל-נאמני מדויך שום ישימו לאל.\n\n\nתחת מותך לרגעים אלף מיתות ביום –\n\nמות אך-פעם, דעך פתע, נוחה שלום ודם!\n\n\nדומם נכרה עליך, חרש נחלקה עד:\n\nרמה תאכל חציך וחצי לנו לשד.\n\n\nכי בכל ומכל נבעים חיים אין קץ –\n\nאתה תפרח בציץ או תרקם בעץ.\n\n\nחיה תחיה בכל, באשר תהיה שם –\n\nאל-תחתינו, תחתינו באה, בשר ודם!\n\n\nככה דומם האלות נעו, שחו אלי –\n\nאלמות עמדו מצבות – אף הן חמלו עלי.\n\n",
        "year":"1901",
        "month":"8",
        "published":"yes"
    },
    {
        "poem": "נטוף נטפה הדמעה",
        "content" : "נטף נטפה הדמעה – ויפל קו-אור\n\nויכנה,\n\nצנה הכתה לבבי: עוד אחת מעט –\n\nודמעתי איננה.\n\n\nובחסר כל אלך, וצר-לי מאד –\n\nהיא דללה –\n\nואף לב ערל אחד לא-נקבה, אף לא\n\nמקצת שנה גזלה.\n\n\nואנה אוליך את-עניי, ואני אנה בא?\n\nעל-משכבי\n\nאמצה דמעה עוד אחת, מחציתה לכם\n\nומחציתה ללבבי.\n\n\nוהאור אחר לבוא ורפה האור\n\nמהחיותני;\n\nשמש אחת במרום ושיר יחיד ללב\n\nואין שני.\n\n",
        "year":"1901",
        "month":"10",
        "published":"yes"
    },
    {
        "poem": "ים הדממה פולט סודות",
        "content" : "ים הדממה פולט סודות,\n\nוכל-העולם כלו שותק;\n\nומאחרי הרחים\n\nשאון הנחל אינו פוסק.\n\n\nשחור הלילה הולך כובש,\n\nמרכיב צל על-צל וכופל;\n\nדומם אל-ים המחשכים\n\nכוכב אחר כוכב נופל.\n\n\nובהשתתק כל-העולם,\n\nארגיש: לבי ער ומדבר;\n\nארגיש: מעין טהור אחד\n\nהומה אט שם ומתגבר.\n\n\nאומר לבי לי בחשאי:\n\n\"בני! חלומותיך באו;\n\nנפל כוכב מרקיע –\n\nהאמינה – לא שלך הוא.\n\n\nעוד שלך קבוע איתן\n\nובמשבצתו יזרח שמה;\n\nשא עיניך – הנה שם הוא\n\nקורץ, רומז לך נחמה.\"\n\n\nובהשתתק כל-העולם\n\nאשב אביט אל-כוכבי;\n\nלי אין עולם אלא אחד –\n\nהוא העולם שבלבבי.\n\n",
        "year":"1901",
        "month":"10",
        "published":"yes"
    },
    {
        "poem": "לא זכיתי באור מן ההפקר",
        "content" : "לא זכיתי באור מן־ההפקר,\n\nאף לא־בא לי בירשה מאבי,\n\nכי מסלעי וצורי נקרתיו\n\nוחצבתיו מלבבי.\n\n\nניצוץ אחד בצור לבי מסתתר,\n\nניצוץ קטן – אך כלו שלי הוא,\n\nלא שאלתיו מאיש, לא גנבתיו –\n\nכי ממני ובי הוא.\n\n\nותחת פטיש צרותי הגדולות\n\nכי יתפוצץ לבבי, צור־עזי,\n\nזה הניצוץ עף, נתז אל־עיני,\n\nומעיני – לחרוזי.\n\n\nומחרוזי יתמלט ללבבכם,\n\nובאור אשכם הצתיו, יתעלם,\n\nואנכי בחלבי ובדמי\n\nאת־הבערה אשלם.\n\n",
        "year":"1902",
        "month":"",
        "published":"yes"
    },
    {
        "poem": "משירי החורף (הצור הוריד לנו)",
        "content" : "הצור הוריד לנו יום חזק מצר,\n\nיום עז, מוצק אחד כפור, קרח וקר.\n\n\nרום עולם, כל-כדור הארץ מתחת,\n\nהאור והאור כעין מקשה אחת.\n\n\nאין זאת כי נתרופף העולם – ונתנו\n\nהיוצר בלילה הזה על-גב סדנו,\n\n\nוינף פטישו, ובהלמות ענק\n\nאל קרא לכח וישם: חזק!\n\n\nוליל תמים בין פטיש וסדן אותו רקע,\n\nוכאלו כל-כחו, כביכול, בו שקע.\n\n\nויצא עם-שמש יום עזיז ומסמר\n\nוכח עולמים בו חסום ומשמר.\n\n\nועוד תלוים באור צחצוחי הזיו\n\nמנשמת אלוה, מאד רוח פיו.\n\n\nואור בקר מסתנן עליהם ביקרו,\n\nונטל כל-חמו ונשאר זהרו.\n\n\nואין סוף ללבנונית ולזהר אין קץ,\n\nמתחתית עד-רום ומבית עד-עץ.\n\n\nוהשלג בשלש עשרה נפה מנפה,\n\nכזכוכית הלבנה על-כלם מצפה.\n\n\nוהגגות ככובעי השיש מראיתם,\n\nמחציתם מבהיקים ועין תכלת מחציתם,\n\n\nולעיני כל-חי והשמש מזהירים –\n\nהעורבים לבדם על-גבם משחירים,\n\n\nמחליקים על-צפוי הזכוכית וצרחים,\n\nמנקרים ושרטים – ופתאם הם פרחים.\n\n\nועשן הארבות, כזקן עתיק יומין,\n\nמסתלסל בהדר ונשא למרומים.\n\n\nוהקרח הלהט בכל מפעפע,\n\nובלב-כל און איתן כמסמר נוטע;\n\n\nובהיר ומוצק העולם! זה-כחו –\n\nשכובש את-עצמו והוא חזק מתוכו.\n\n\nמרב אמץ כח, מרב עצר אונים\n\nמתבקעים ביער חסיני אלונים.\n\n\nכמו רתקו בזקים כל-מצוקי הארץ\n\nבאותו הרגע שחשבו התפרץ,\n\n\nוהם חותרים וחורגים ממסגרותיהם –\n\nעוד מעט והתפוצץ הכדור מפניהם!\n\n\n* * *\n\nובלבו של-אדם און שגיא פורח,\n\nוכיום זה הוא בהיר וקר ובוטח.\n\n\nועצם הכח ושגה וגאה\n\nמרגע לרגע, משעה לשעה.\n\n\nוצר-לו בחזה ומחשב הרס\n\nאת-קירות הלב מהתאפק ועז.\n\n\nהפנים להבים, כל-שריר מתוח,\n\nוכמדרך ענקים מצעדו בטוח.\n\n\nושאף את-נשמת הקרח מלא לעו\n\nובאה כברזל בדמו וזרעו.\n\n\nולאגרף של-ברזל כף-ידו נקמצת\n\nותאוה אדירה אל-תוכה פורצת:\n\n\nלהלם באגרף ולפוצץ באחת\n\nשמים מעל והארץ מתחת.\n\n\nוצר-לו מכח, ולא יכיל לב אותו,\n\nוהתפרץ מכבליו ערותו, ערותו.\n\n\nוהתנפל אל-חיק עגלת-חרף: \"הו, רכב,\n\nכנשר אל-מרחב אין-סוף ולמרחקיו!\n\n\nלמקום שתתאדם הלחי ויסער\n\nכמוץ לפני סופה העז והנער!\n\n\nובארץ לא-עבד בה, רחבה ובהירה –\n\nכאפר תפזר-נא עצמה כבירה!\"\n\n",
        "year":"1902",
        "month":"",
        "published":"yes"
    },
    {
        "poem": "עם דמדומי החמה",
        "content" : "עם דמדומי החמה אל-החלון נא-גשי\n\nועלי התרפקי,\n\nלפתי היטב צוארי, שימי ראשך על-ראשי –\n\nוכה עמי תדבקי.\n\n\nומחשקים ודבקים, אל-הזהר הנורא\n\nדומם נשא עינינו;\n\nושלחנו לחפשי על-פני ימי האורה\n\nכל-הרהורי לבנו.\n\n\nוהתנשאו למרום ביעף שוקק כיונים,\n\nובמרחק יפליגו, יאבדו;\n\nועל-פני רכסי ארגמן, איי-זהר אדמונים,\n\nביעף דומם ירדו.\n\n\nהם האיים הרחוקים, העולמות הגבהים\n\nזו בחלומות ראינום;\n\nשעשונו לגרים תחת כל-השמים,\n\nוחיינו – לגיהנם.\n\n\nהמה איי-הזהב זו צמאנו אליהם\n\nכאל ארץ מולדת;\n\nשכל-כוכבי הליל רמזו לנו עליהם\n\nבאור קרן רועדת.\n\n\nועליהם נשארנו בלי-רע ועמית\n\nכשני פרחים בציה;\n\nכשני אבדים המבקשים אבדה עולמית\n\nעל-פני ארץ נכריה.\n\n",
        "year":"1902",
        "month":"7",
        "published":"yes"
    },
    {
        "poem": "לבדי",
        "content" : "כלם נשא הרוח, כלם סחף האור,\n\nשירה חדשה את-בקר חייהם הרנינה;\n\nואני, גוזל רך, נשתכחתי מלב\n\nתחת כנפי השכינה.\n\nבדד, בדד נשארתי, והשכינה אף-היא\n\nכנף ימינה השבורה על-ראשי הרעידה.\n\nידע לבי את-לבה: חרד חרדה עלי,\n\nעל-בנה, על-יחידה.\n\nכבר נתגרשה מכל-הזויות, רק-עוד\n\nפנת סתר שוממה וקטנה נשארה –\n\nבית-המדרש – ותתכס בצל, ואהי\n\nעמה יחד בצרה.\n\nוכשכלה לבבי לחלון, לאור,\n\nוכשצר-לי המקום מתחת לכנפה –\n\nכבשה ראשה בכתפי, ודמעתה על-דף\n\nגמרתי נטפה.\n\nחרש בכתה עלי ותתרפק עלי,\n\nוכמו שכה בכנפה השבורה בעדי:\n\n\"כלם נשא הרוח, כלם פרחו להם,\n\nואותר לבדי, לבדי…\"\n\nוכעין סיום של-קינה עתיקה מאד,\n\nוכעין תפלה, בקשה וחרדה כאחת,\n\nשמעה אזני בבכיה החרישית ההיא\n\nובדמעה ההיא הרותחת –\n\n",
        "year":"1902",
        "month":"7",
        "published":"yes"
    },
    {
        "poem": "לאחד העם",
        "content" : "במזל לא-נדע מה-שמו ובין תלי חרבות\n\nבני-זקונים לעמנו השב עם-חשכה נולדנו;\n\nמגדלים מנער בצל ועלי קברות האבות –\n\nלקראת אור החיים ברמ\"ח אברינו חרדנו.\n\nוכל-אחד ואחד עם נר האלהים שבלבבו\n\nיצא בזמן בין-השמשות לבקש כוכבו.\n\nוהשעה שעת תהו ובהו, שעת ערבוב התחומים\n\nשל אחרית וראשית, של סתירה ובנין, של זקנה ועלומים.\n\nואנחנו, ילידי בינים, ביודעים ובלא-יודעים,\n\nלפני שתי הרשיות גם-יחד משתחוים ומודים;\n\nותלוים באמצע בין שני המגניטים הללו\n\nכל-רגשות לבנו הסתומים אז נ ב י א שאלו;\n\nנביא אמת, שיגע בצנור לבנו ויבא\n\nוידליק מלמעלה, מעל לראשנו, כוכבו,\n\nורוחו יהי המבוע לכל-ההרהורים\n\nהכבושים בהרבה לבבות כחלמות לא ברורים.\n\nובעוד מבטנו בתוך הערפל תקוע,\n\nובעוד אנו תועים נואשים וקטני אמנה,\n\nמתמהמהים על פרשת דרכים ושואלים: אנה? –\n\nוינצנץ כוכבך, מורנו, וברמז צנוע\n\nקראנו מתוך הערפל וימשך אותנו –\n\nואל-תחת כוכבך היחידי נזעקנו כלנו.\n\n\nולמיום שבט אורך, המורה, עלינו ינוח –\n\nראינוך כאריאל האמת וכאיתן הרוח,\n\nנקי-דעת, צנוע וטהור בסתר כבגלוי,\n\nבטוח באמתו ובדעת אחרים לא-תלוי,\n\nדורך בשבילו המיחד, בהיר-עין ותקיף,\n\nנושא גחלתו בלבבו לפני ולפנים\n\nושומר הניצוץ האחרון של-האלהים –\n\nראינוך ככוכב מרכזי הנוצץ ומקיף\n\nגלגלו – ומושך את-כוכבי לויתו מסביבו,\n\nמשעבדם מרחוק בכח נעלם לנתיבו;\n\nויש אשר יבדקו נפשם לאורך, וראו\n\nוהנה גם-הרבה מאורם ממך ובשלך הוא.\n\n\nשא ברכה, המורה, מפינו, שא ברכה נאמנה\n\nעל כל שלמדנו ממך ועל כל שנלמדה.\n\nהברכה – זה ימים על-שנים בלבנו נצפנה,\n\nוצרופה, משם עתה יוצאת ואומרת לך: “תודה!”\n\nשא ברכה מרבה על כל-גרעין רעיון נעלה,\n\nשנזרע על-ידך להפרות לבנו השמם.\n\nהרבה למדנו מפיך והרבה ממה-שבקשנו\n\nמצאת למעננו ואנחנו מידך ירשנו –\n\nואם-יש אשר גם-בדורנו תנצנץ לפעמים\n\nעוד רוח קדשנו ובנפש יהודי תתגלה –\n\nכי-עתה לא-זרחה באחד מכל-בני הגולה\n\nכאשר הבהיקה ותזהר בנפשך הגדולה.\n\n\nלא-רב צבאך, המורה, אך לנו יש רב –\n\nפניך המאירים עוד ילכו עמנו בקרב.\n\nובשבע דרכים אם-נפוץ – יאספנו כוכבך,\n\nובאשר הננו נכון לבנו ללבבך\n\nכאל פנת הקדש. ואנחנו אמונה ותפלה\n\nכי מי אשר “לא זה הדרך” השמיע בתחלה,\n\nעוד יתן אבקות של-אש בידינו הנטויות,\n\nולקולו האמיץ נתיצב כלנו קוממיות,\n\nולמעלה למעלה את-אש הלפידים נרימה,\n\nונראה ביד רמה לעיני כל-תפוצות הגולה\n\nהדרך העולה\n\nקדימה!\n\n",
        "year":"1903",
        "month":"1",
        "published":"yes"
    },
    {
        "poem": "בת ישראל",
        "content" : "אם-יש משבצת ריקה בנזרך –\n\nבידי אבן המלואים;\n\nואם מלא הוא – כי-עתה אוסיף עוד\n\nנפך משלי עליהו.\n\nיש אבן טובה עמי – אהבה שמה,\n\nקום וזכה בה, לך אתננה;\n\nשימנה נא בראש כל-אבני חן\n\nובנזרך תהי הראשה.\n\nהן זהר חדש – האמינה-לי –\n\nתאציל גם על-חברותיה;\n\nוגונים רבים, גונים חדשים אז\n\nתוסיף לך על אור חייך.\n\nגם-הכוכבים לך אז ירמזו\n\nרמזים חדשים בל-ידעתם,\n\nונהימה חדשה אז תשמע לך\n\nבהמון מזמורי לבך.\n\nודע, נשבעתי לך בכוכבי אל,\n\nכי אבן שלמה היא וטהורה,\n\nאף פגימה אחת, פגימה כל-שהיא\n\nלא תמצא בה לאור שבעה שמשות.\n\nלי היתה אם – וזכרונה מגן לי,\n\nהיא הורתני לכבש לבי,\n\nואוצרות חמדה ומרגליות\n\nלשאת דומם במעמקיו.\n\nובלילי שבת, אך יתקדש ליל,\n\nתדליק אמי שבעה נרות –\n\nולעולמי-עד את-נפשי השקתה\n\nאור צנוע, זהר קדוש.\n\nוכמו שהוא את-לבי קבל-נא,\n\nבלי-כחל, בלי-שרק ובלי להבות;\n\nרק ברכה אחת קטנה יביא לך:\n\nניצוץ אור של בת-ישראל.\n\n",
        "year":"1903",
        "month":"",
        "published":"yes"
    },
    {
        "poem": "בשורה א",
        "content" : "חץ זהב ננעץ לרגלי,\n\nנפל כפתק מרקיע;\n\nברור לי מלל ברק זהרו:\n\nדע, כי האביב הגיע!\n\nואור חדש נפל בעולם –\n\nפחז הרוח ראשונה,\n\nשט ויעבר הבשורה:\n\nחדשות, חדשות תבאנה!\n\nשלוליות שמעו נחפזו,\n\nפזז וכרכר תרנה,\n\nאחת מול חברתה צהלת:\n\nהו, הו, חדשות תבאנה!\n\nפתח אל צהר במרום,\n\nלאמר: צאו, כרובים קטנים,\n\nפשטו בעולם וזרו בו\n\nריח של-חיים רעננים.\n\nפתאם והנה גם-סנונית –\n\nאי מזה באה הפזיזה?\n\nחלפה כחץ, וממרום גג\n\nעל חג העולם הכריזה –\n\n",
        "year":"1903",
        "month":"4",
        "published":"yes"
    },
    {
        "poem": "בשורה ב",
        "content" : "הולכים וזכים העבים,\n\nהולכים העבים וקלים;\n\nשבילי רקיע של-תכלת\n\nחדשה ובהירה מתגלים.\n\nאשא למרום את-עיני –\n\nנפרצה מחיצת העבים,\n\nפנים אל-פנים אדבר\n\nעם השמים הנאוים.\n\nפה אל-פה צנור לבבי\n\nאפתחה לקראת צנורם:\n\nיזלפו שחקים שפעתם,\n\nטהר ערבותם, זיו אורם;\n\nתזל על-ראשי, אל-לבי\n\nאותה התכלת הנקיה;\n\nתבא בקרבי כריח\n\nגן-עדן וכטללי תחיה!\n\nכבר תשמע אזני על-ראשי\n\nמשק כנפים צחרחרות;\n\nכבר מרגיש לבי על-נימיו\n\nפזוז קרנים ואורות.\n\nפרו ורבו, אורים, בלבבי,\n\nזעזעו את-נימיו – וחיו,\n\nובבת-אחת כל-קרבי\n\nשירה חדשה יהמיו.\n\n",
        "year":"1903",
        "month":"4",
        "published":"yes"
    },
    {
        "poem": "גבעולי אשתקד",
        "content" : "עוד על-קירות לבבך מתרפקים ותלוים גבעולים\n\nשל שושני אשתקד –\n\nחמדת נפשי! ראי: בין ערוגות הגן ואילניו\n\nאביב חדש מרקד.\n\n\nוכבר עובר המעדר, הנעץ ועפר בעפר,\n\nוערוגה, ערוגה תעדר;\n\nלא יעבר האביב – ופרחים חדשים ישגשגו,\n\nאף-יטפסו בסריגי הגדר.\n\n\nומאילן לאילן כבר קופצה מזמרת הגנן\n\nומקצצת בנטיעות;\n\nחמדת נפשי! הנובלות ילחכו עפר\n\nותחיינה הבריאות.\n\n\nהשומעת את ריח שרביטים חדשים וירקים\n\nבא עם ריח הנטף?\n\nככה ישגה הפרדס היונק ומיניק וחי\n\nבכל-רבבות שבטיו.\n\n\nלפנות ערב – ובאה הילדה התמה, היפה,\n\nבת הגנן, ללקט\n\nאת-כל-מפל מזמרה – והיו בלילה לבערה\n\nכל גבעולי אשתקד.\n\n",
        "year":"1904",
        "month":"3",
        "published":"yes"
    },
    {
        "poem": "על השחיטה",
        "content" : "שמים, בקשו רחמים עלי!\n\nאם־יש בכם אל ולאל בכם נתיב –\n\nואני לא מצאתיו –\n\nהתפללו אתם עלי!\n\nאני – לבי מת ואין עוד תפלה בשפתי,\n\nוכבר אזלת יד אף־אין תקוה עוד –\n\nעד־מתי, עד־אנה, עד־מתי?\n\n\nהתלין! הא צואר – קום שחט!\n\nערפני ככלב, לך זרע עם־קרדם,\n\nוכל־הארץ לי גרדם –\n\nואנחנו – אנחנו המעט!\n\nדמי מתר – הך קדקד, ויזנק דם רצח,\n\nדם יונק ושב על־כתנתך –\n\nולא ימח לנצח, לנצח.\n\n\nואם יש־צדק – יופע מיד!\n\nאך אם־אחרי השמדי מתחת רקיע\n\nהצדק יופיע –\n\nימגר־נא כסאו לעד!\n\nוברשע עולמים שמים ימקו;\n\nאף־אתם לכו, זדים, בחמסכם זה\n\nובדמכם חיו והנקו.\n\n\nוארור האומר: נקם!\n\nנקמה כזאת, נקמת דם ילד קטן\n\nעוד לא־ברא השטן –\n\nויקב הדם את־התהום!\n\nיקב הדם עד תהמות מחשכים,\n\nואכל בחשך וחתר שם\n\nכל־מוסדות הארץ הנמקים.\n\n",
        "year":"1903",
        "month":"5",
        "published":"yes"
    },
    {
        "poem": "עם שמש",
        "content" : "עם-שמש השכימו להרים – ומצאתם\n\nהזהב הטוב והכתם.\n\nוהייתם ראשונים לאור שמש, ושאבו\n\nאיש איש מלא נשמתו ולבבו.\n\nויקר בקר-אל, בעודו חדש ורטב,\n\nיעברכם-נא עבר ושטף,\n\nוכל-נושן ובלה בלבבכם – יתחדש!\n\nוכל-פגול ופסול בו – יתקדש!\n\nוצפנתם ושמרתם זה אוצר זהבכם,\n\nוהיה לכלכל בו לבבכם.\n\nואם כבדים בחובות יצאתם, ועניים –\n\nושבתם עשירים ונקיים.\n\nהו, נמקי החשך ורקבי האמש,\n\nהתפללו לשמש, לשמש!\n\n\nורטבי טל-אורות, לאחיכם תשובו,\n\nורטבו מכם וינובו;\n\nואיש אל-בית אביו ואיש אל-בית אחיו\n\nתביאו נא בשורת המרחב.\n\nויצאתם וזרעתם מסביב את-אורכם –\n\nונגה על-ראש כל-בני דורכם;\n\nוירד ומצא במרתף האפל\n\nאחיכם הדך והשפל,\n\nורעד על-לבו האור והתרפק,\n\nוחרש על-לבו יתדפק:\n\n\"קום, אחי, התפלל – יש מקום לתפלה,\n\nיש מקום לתקוה – הוחילה!\"\n\nוקם והתנער אחיכם בן-אמש –\n\nוצמא לשמש, לשמש!\n\n\nואם-תהו בקשתם אור-שמש לעין –\n\nצאו ובראוהו מאין!\n\nחצבוהו מסלע, מצורים נקרוהו,\n\nמפנות לבבכם משכוהו!\n\nוחי אל האור, כי-כאשר יחשף\n\nכן יפרץ ולעד לא-יאסף;\n\nוגם-נדחיכם יקומו ובאו\n\nואליכם את-נפשם ישאו,\n\nובחיקכם יניחו את כל-געגועיהם\n\nהקדושים – ומסרום לבניהם,\n\nודורות לדורות ינחילו ויצוו:\n\nחיו, עבדו הרבה וקוו!\n\nהו, גמולי מחשך, עתיקי מאמש –\n\nתלו שמש על-ראשכם, תלו שמש!\n\n",
        "year":"1903",
        "month":"6",
        "published":"yes"
    },
    {
        "poem": "משירי החורף (צינת הבוקר) א",
        "content" : "צנת בקר, צריחת עורב\n\nהעירוני – ואיקצה,\n\nואיני יודע למה פתאם\n\nשמחת חג עלי קפצה;\n\n\nואיני יודע מי זה זרק\n\nטפה זכה לתוך לבבי,\n\nולמה פתאם מצא ככה\n\nחן בעיני חדר-משכבי?\n\n\nקלפת כפור על-גב האשנב! –\n\nראו אשנבי מה-נשתנה!\n\nצץ בן-לילה כמטה אהרן –\n\nועל-הזכוכית חרשה קטנה:\n\n\nסבכי ברושים טעוני שלג,\n\nדמות תמורות ובני-אלון –\n\nצפרא טבא, שתילי חרף!\n\nהידד, ציצי כפור החלון!\n\n\nוזיו רענן, קר וצחרחר\n\nמלא חדרי ויחדשהו,\n\nכאלו לילה לכבוד יום טוב,\n\nירד מלאך ויסידהו.\n\n\nוזהר רענן, קר ושאנן,\n\nמלא לבי ויחדשנו,\n\nכאלו מלאך זך גפים\n\nרד אל-תוכו ויחטאנו.\n\n",
        "year":"1903",
        "month":"12",
        "published":"yes"
    },
    {
        "poem": "משירי החורף (צינת הבוקר) ב",
        "content" : "עוד הכפור על-גב החלון\n\nובפני החמה חוצץ –\n\nאך באמצעו, ראה, כבר נצת\n\nשביב די-נור, והוא נוצץ, נוצץ.\n\n\nצפריר פוחז בן-פזיזא\n\nנאחז שם בסבך בקרניו,\n\nובציציות זהרו נתלה\n\nשם באילן על הענף.\n\n\nומתלבט שם הפוחז,\n\nרועד, רועד על-הקלפה,\n\nמפרכס לצאת ואינו יכול –\n\nפתאם זע – ויהי לטפה.\n\n\nואחריה שניה, שלישית –\n\nוהנה מחשף זכוכית טהורה,\n\nואור החמה הנה בקע –\n\nויתמלא חדרי אורה!\n\n\nארב ארב לי השמש,\n\nואך ראני – קם וייר בי\n\nכל-חניתותיו – ורוח פרצים,\n\nעז וחדוה נמסך קרבי.\n\n\nועוד הפעם בעד האשנב\n\nמציץ בי יום חרף בהיר!\n\nועוד הפעם לבי ננער –\n\nוהנו תקיף, עז ויהיר!\n\n\nוהנה שבה זרעי ברזל:\n\nתנו לי הר ואעקרנו!\n\nתנו לי כפיר ואשסעהו,\n\nעוג או גלית – וארמסנו!\n\n\nאך, לפי שעה, תנו לי מקל,\n\nאף אתעטף באדרת,\n\nואצא לטיל ולהסתכל\n\nשם על-גפי מרומי קרת.\n\n\nהדור נאה זיו העולם,\n\nונפשי שכורת אהבתו!\n\nאי אדרתי? מקלי תנו לי!\n\nארוץ גם-אני לקראתו!\n\n",
        "year":"1903",
        "month":"12",
        "published":"yes"
    },
    {
        "poem": "משירי החורף (צינת הבוקר) ג",
        "content" : "ובעודני על-סף ביתי\n\nויקדמוני אורים רבים;\n\nפתע נפלו ושטפוני,\n\nובבת-אחת – תשעה קבים.\n\n\nוטרם אבין כמה שמשות\n\nזרקו בפני כל-זהבן –\n\nוהוד היקום כבחורה פרוצה\n\nבראש כל-חוץ התגלע לבן.\n\n\nלכל-מלא עין כל-הארץ\n\nמשטח אור ולבן כלה;\n\nוהכל מזהיר, כאלו הכל\n\nעלה זה היום לגדלה.\n\n\nוקרח עז ומוצק ברזל –\n\nהוא השליט, ובממלכתו\n\nאור וכפור משמשים יחדו,\n\nזה בחצו וזה במחטו.\n\n\nחי אני, אם-לא בעוד לילה\n\nמאמר רב ושליט עבר:\n\n\"מחר חג – התחדשו לבנים!\n\nולא יראה ערות דבר!\"\n\n\nולבן שש ויקר הזכוכית,\n\nזהרי קשת ואבקת זהב\n\nנתכו, נתזו בראש כל-חוצות,\n\nנתלו בנצרי גן ונטעיו.\n\n\nושלג חדש, צח ובהיר,\n\nכנתינתו משמים,\n\nפרש מפות בראש כל-גדר,\n\nבראש כל-כרכב ושפתים;\n\n\nומרבדים צחים רבד\n\nבראש כל-דרך ומצדיו,\n\nושרשרות כסף טהור תלה\n\nבווי טלגרף ובגידיו;\n\n\nועל-הגגות פרש סדינים\n\nובשוליהם מלילות בדלח –\n\nובחלל העולם כלו\n\nיום-טוב לבן אחד מולך!\n\n\nוהלבנונית פרוצה, חשופה,\n\nומלמעלה יד-סתרים\n\nשוזרה חוטי-פז וקושרה\n\nלראש היום עשרה כתרים.\n\n\nואלה אחת, כלה זכוכית,\n\nחבור צפרי-חרף כלה,\n\nתצלצל בחדות בקר צלצל\n\nעליז, חי ורב-המלה.\n\n",
        "year":"1903",
        "month":"12",
        "published":"yes"
    },
    {
        "poem": "משירי החורף (צינת הבוקר) ד",
        "content" : "הו, תקפני-נא, הכפור!\n\nהבהב, להט, צרב ודקר!\n\n\nהקשה הבל-פי על-שפמי,\n\nוברזלך צק אל-דמי.\n\n\nבא, היה לי פצירה פים,\n\nוכפי-חרב כחי שים.\n\n\nובברזל חזי רקע,\n\nפן-מעצר עז יתבקע.\n\n\nהו, התהולל לך, הכפור!\n\nהבהב, להט, צרב ודקר.\n\n\nדרך ומתח כל-שרירי זרעי\n\nונשימתי כלא בלעי.\n\n\nומתנוסס באבק\n\nזהרי חמה – שלט וחזק!\n\n",
        "year":"1903",
        "month":"12",
        "published":"yes"
    },
    {
        "poem": "משירי החורף (צינת הבוקר) ה",
        "content" : "קטרת בקר בראש הגגות\n\nנבאת תבשיל חם בסיר.\n\nעורב לץ, כנף אטלס שחר,\n\nרוכב מעמד על-גב חזיר.\n\n\n“שריק שרק, שריק שרק” נאם השלג –\n\nוברחוב מפה אל-פה\n\nנפל ריב שכינים חריפים\n\nהמתנצחים זה בזה.\n\n\nוכצחצוחי חרבות במחנה,\n\nצולל מעברים שאון\n\nשלג עז ומאכל קרח,\n\nשחוק תחת צעדי-און.\n\n\nאלה המה צעדי בקר\n\nמבשרים ואומרים עז וגיל;\n\nטסים סוסים, פיהם יעשן,\n\nומצלותם – ציל-ציל-צליל.\n\n\nברשתות תכלת וארגמן,\n\nזה לקבל-זה ביעף,\n\nחד וקל והתז שלג,\n\nפרחים – ואינם עוד – חלף!\n\n\nובערבובית עגלות-חרף,\n\nתימרות הבל, צלילי זוג –\n\nבסופה חולפים אדרות שער,\n\nפני להבים, זוג וזוג.\n\n\nכאלו טרף דעת כלם\n\nבולמוס אחד: טוס וחלוף\n\nבטיסה ובנשימה אחת\n\nמרחב-יה מסוף עד-סוף.\n\n\nהפקר, הפקר! – הוי הרכב!\n\nשא גם-אותי – צלח ודאה!\n\nהטילני לערבוביה\n\nולרוח נפשי זרה!\n\n\nצלח ונהג! – לאן? – אל-תשאל;\n\nאחת היא – באשר שם\n\nעוד יפעפע משהו חיים\n\nועוד רותח קרטוב דם.\n\n\nאמנם בן-ישיבה אני,\n\nמצחי – שלג, פני – שיד,\n\nאך, כחרף זה, צברתי\n\nכח תחת שריון גליד;\n\n\nומקרחי נודף ריח\n\nדק של-אביב מלא הוד,\n\nאביב חדש שכמוהו\n\nלא-ראתה עין עוד.\n\n\nולמה תהמו, קוי-טלגרף,\n\nבזעף שומם, בזעף סתו? –\n\nבלבי שוקק צנור חיים,\n\nשוקק ואומר: יש-לי-רב.\n\n\nהו, הנח למרה שחרה! –\n\nראה, מה-ייף הזיו הקר!\n\nנדלק, נחטף כוס החיים\n\nטרם יקדמנו זר!\n\n\nובגמיעה אחת גדולה\n\nנשתה כל-הכוס עד-תם,\n\nובהלולה רבה נשפך\n\nכל העז וכל החם!\n\n\nובהתרוקן לבי כלה\n\nויתערה עד-היסוד –\n\nהרחק מן-העיר יש יער,\n\nהביאני שם – ועמד!\n\n\nזה היער – חסין אלונים,\n\nובחרף – כלו דמי,\n\nהכל טהור שם ומטהר –\n\nואין יודע בשביל מי?\n\n\nלבן-הפארות, גא וצונן,\n\nיעמד-לו, ובהדרת סוד\n\nמנחה טהורה בכלי טהור\n\nיגיש לאלהי ההוד.\n\n\nומבין שורותיו יצהיר\n\nשלג תמים אין בו פגם –\n\nבעבי-יער זה אכנס:\n\nסדן ופטיש טמונים שם.\n\n\nאשלף לבי אז מחזי\n\nכשלף חרב מן-הנדן,\n\nואצרפנו בכור הקרח\n\nואשימנו על-הסדן.\n\n\nובפטיש אהלם, אהלם,\n\nהך והך, חזק וחזק!\n\nובעל-כרחו הד היער\n\nיענה אמן לי: חזק!\n\n\nולבי, מלא כחות חדשים\n\nלא ידעם מני אז –\n\nישוב שנית לי, והיה\n\nשבעתים מוצק, עז.\n\n",
        "year":"1903",
        "month":"12",
        "published":"yes"
    },
    {
        "poem": "אחרי מותי",
        "content" : "אחרי מותי ספדו ככה לי:\n\n\"היה איש – וראו: איננו עוד;\n\nקדם זמנו מת האיש הזה,\n\nושירת חייו באמצע נפסקה;\n\nוצר! עוד מזמור אחד היה-לו –\n\nוהנה אבד המזמור לעד,\n\nאבד לעד!\n\n\nוצר מאד! הן כנור היה-לו –\n\nנפש חיה וממללה,\n\nוהמשורר מדי דברו בו\n\nאת-כל-רזי לבו הגיד לו,\n\nוכל-הנימין ידו דובבה,\n\nאך רז אחד בקרבו הכחיד,\n\nסחור סחור לו אצבעותיו פזזו,\n\nנימה אחת אלמה נשארה,\n\nאלמה נשארה עד-היום!\n\n\nוצר מאד, מאד!\n\nכל-ימיה זעה נימה זו,\n\nדומם זעה, דומם רעדה,\n\nאל-מזמורה, דודה גואלה,\n\nכמהה, צמאה, עגמה, נכספה,\n\nכאשר יעגם לב למזמן לו;\n\nואם-התמהמה – בכל-יום חכתה-לו\n\nובנהימה טמירה שועה-לו –\n\nוהוא התמהמה אף לא-בא,\n\nאף לא-בא!\n\n\nוגדול מאד, מאד הכאב!\n\nהיה איש – וראו: איננו עוד,\n\nושירת חייו באמצע נפסקה;\n\nעוד שיר מזמור אחד היה-לו,\n\nוהנה אבד המזמור לעד,\n\nאבד לעד!\"\n\n",
        "year":"1904",
        "month":"",
        "published":"yes"
    },
    {
        "poem": "איך?",
        "content" : "ממקום שאת נסתרת שם, יחידת חיי\n\nושכינת מאויי –\n\nהגלי־נא ומהרי באי, באי\n\nאלי מחבואי;\n\nובעוד יש גאלה לי – צאי וגאלי\n\nומלכי על־גורלי;\n\nויום אחד גזלת נעורי לי השיבי\n\nוהמיתיני עם־אביבי.\n\nותחת שפתותיך יכבה־נא ניצוצי\n\nובין שדיך יומי אוציא,\n\nכגוע בערב היום בין פרחי בשמים\n\nצפרת כרמים.\n\nאיך?\n\nואני עוד לא ידעתי מי ומה את –\n\nושמך על־שפתי רעד,\n\nוכרצפת אש בלילות על־משכבי\n\nבערת בלבבי;\n\nואבך בנדודי ליל, ואשך כרי\n\nולזכרך כלה בשרי;\n\nוכל־היום בין אותיות הגמרא,\n\nבקרן אור, בדמות עב ברה,\n\nבזכה מתפלותי ובטהר־הרהורי,\n\nבנעים הגיוני ובגדל־יסורי –\n\nלא־בקשה נפשי כי אם־הגלותך,\n\nרק־אותך, אותך, אותך…\n\n",
        "year":"1904",
        "month":"5",
        "published":"yes"
    },
    {
        "poem": "צפורת",
        "content" : "כל-העולם טובע באור ובשיר,\n\nאוצרות חיים לא-שערתים מסביב מתרחשים,\n\nובמשעל הנמתח בין יער וניר\n\nשנינו הולכים ומחשים.\n\nאנו הולכים והולכים, לשבילנו אין קץ,\n\nאפפונו שבלים, כתרונו צפרות,\n\nובחניתות של-זהב יפגענו כל-עץ\n\nובצאלי צמרות.\n\n\nהדמות כרוב אם עב קלה ברום עולם רפרפה?\n\nאך גם-היא חיש הפליגה למדינת הים –\n\nואת-הרהורי הטהור כמוה ורם\n\nנשאה עמה לנצח על-כתפה.\n\nושוב זהר רקיע, ושוב תכלת בלי-סוף,\n\nאת הולכת בראש ואני כרוך אחריך,\n\nובקמותיו המלאות השתרע הנוף,\n\nוהכל בהיר בו כמו בעיניך.\n\n\nרגע אחד לי נדמה: ביער הלז,\n\nהמאפיל ומשיב צנתו עלינו,\n\nגנוז מטמון מסתרים, המשמר מאז\n\nומעולם לשנינו –\n\nפתאם רחפה הקמה – ומפה אלי-פה\n\nעבר רטט קרנים על-פני האוקינוס.\n\nהו, מי השליג עלינו – ובשפע כזה,\n\nחיל צפרות לבנות?\n\n\nוהנה נקלעה צפרת כפרח בקצה\n\nשער מחלפתך המפזזה על-המחגרת,\n\nוכמו רמזה לי: בחור, קום שקה-לה, ודמה\n\nאלי הצפרת!\n\nאולם את – ההרגשת בצפרת ובי?\n\nההרגשת, כי גם-נפשי נתונה בשבי,\n\nומפרפרת ותלואה, ומצפה לישועה\n\nבמחלפתך הקלועה?\n\n\nובעיניך שוב אציץ ואבקש שם תשובה –\n\nוכבתחלה הן צנועות, שתי יוני החן;\n\nמה-לי צניעות עיניך – ומחלפתך משובה,\n\nהיא אומרת לי: הן!\n\nמהרי, מהרי, אחותי, נבואה היערה,\n\nתחת חפת אשריו לך כל-נפשי אפיקה,\n\nואת-כל-אהבתי התלויה בשערה\n\nנמית שנינו בנשיקה.\n\n",
        "year":"1904",
        "month":"6",
        "published":"yes"
    },
    {
        "poem": "דבר",
        "content" : "את-רצפת האש מעל מזבחך זרה הלאה, הנביא,\n\nונטשתה לנבלים –\n\nתהי להם, לצלות עליה צלים ולשפות סירם\n\nולהחם כף-ידם,\n\nואת-הניצוץ מלבבך זרה, ויהי למו להצית\n\nגלום הקטרת אשר בפיהם\n\nולהאיר על שחוק הזדון, האורב כגנב תחת שפמם,\n\nועל-הצדיה אשר בעיניהם.\n\nהנה הם הולכים, הנבלים, הנה הם באים\n\nוהתפלה אשר למדתם על-לשונם,\n\nכואבים את-מכאובך ומקוים תקותך – ונפשם\n\nאל-הריסות מזבחך ישאו;\n\nועטו אחרי-כן אל-ההרס וחטטו בגל מפלתו,\n\nוחלצו את-אבניו המנפצות,\n\nושקעו אותן ברצפת ביתם ובגדר גנם,\n\nומצבות על-קברים יקימון;\n\nוכי-ימצאו במכתתן את-לבבך השרוף –\n\nלכלביהם ישליכו אותו.\n\nבעט אפוא במזבחך, בעט ברגל קלון –\n\nועל-אשו ועשנו יתערער.\n\nומחית במחי יד אחת את-קורי העכביש\n\nאשר נמתחו לנימי כנור בלבבך\n\nותארג לך מהם שיר תחיה וחזון ישועה,\n\nמשא שוא ותרמית אזנים –\n\nוזריתם לרוח, ותעו קרועים וצחרים בחלל העולם\n\nביום צח באחרית קיץ,\n\nאשר לא ימצא חוט כסף את-אחיו וקור את-רעהו,\n\nוביום הסגריר הראשון יאבדו;\n\nופטישך, פטיש הברזל, אשר נשבר מרב דפק\n\nעל-לבות אבן לבלי-הועיל,\n\nתשבר שבר על-פני שבר וכתות אותו למעדר,\n\nוכרית לנו קבר.\n\nואשר ישים זעם אלהים בפיך – אותו קב\n\nואל-תחרד שפתך;\n\nויהי דברך מר כמות, ויהי הוא הוא המות –\n\nנשמענו ונדעה.\n\nראה, שפעת הלילה כסתנו, שפונו מחשכים,\n\nוכעורים נגששה;\n\nנפל דבר בינינו ואין יודע מה-נפל,\n\nואין רואה ואין מגיד,\n\nאם-זרח זרחה לנו השמש ואם שקעה –\n\nואם שקעה לעולמים.\n\nוגדול התהו מסביב ונורא מסביב התהו\n\nואפס מפלט;\n\nוכי-נשוע בחשך וכי-נתפלל –\n\nאזן מי תשמע?\n\nואם קללת אלהים אכזריה נקלל –\n\nעל-ראש מי תחול?\n\nוכי נחרק שן ואגרף זעם נקפץ –\n\nעל-קדקד מי ינחת?\n\nאת-כלם יבלע התהו, ישא הרוח,\n\nוכאשר יאבדו יאבדו;\n\nואין משען עוד, ואזלת יד, ודרך אין –\n\nוהשמים מחרישים;\n\nיודעים הם מה חטאו לנו, שאול חטאו –\n\nובדממה ישאו עונם.\n\nפתח אפוא אתה את-פיך, נביא האחרית,\n\nואם יש-עמך דבר – אמר!\n\nויהי מר כמות, ויהי הוא הוא המות –\n\nאמר!\n\nלמה נירא מות – ומלאכו רוכב על-כתפנו,\n\nובשפתינו מתגו;\n\nובתרועת תחיה על-שפתים, ובמצהלות משחקים\n\nאלי-קבר נדדה.\n\n",
        "year":"1904",
        "month":"8",
        "published":"yes"
    },
    {
        "poem": "ואם ישאל המלאך",
        "content" : "בני, נשמתך איה? –\n\n\"שוט בעולם, בקשנה, מלאכי!\n\nיש בעולם כפר שאנן, מקף חומת יערים,\n\nולכפר רקיע תכלת, בלי מצרים רקיע,\n\nולרקיע התכלת בת-יחידה באמצע:\n\nעב יחידה, לבנה וקטנה.\n\nובצהרי יום קיץ בדד שחק-שם ילד,\n\nילד עזוב לנפשו, רך ויחיד וחולם –\n\nואני הוא הילד, מלאכי.\n\nפעם אחת התעלף כל-העולם וישתק,\n\nושתי עיני הילד השמימה נמשכו,\n\nויראנה, היחידה, הזכה, הברורה,\n\nונפשו יצאה בראותו, כצאת יונה משובכה,\n\nאל העב הנחמדה.\"\n\n\n– ותמוג? –\n\n\n\"גם-שמש יש בעולם, מלאכי!\n\nאת-נשמתי הצילה קרן פז רחמניה,\n\nועל-כנפי הזהר ימים רבים פזזה\n\nכצפרת לבנה;\n\nפעם רכבה בבקר על-גב קרן הזהב,\n\nהלוך הלכה לבקש פנינת טל בין הדשאים,\n\nודמעה זכה ותמה אז על-לחיי רעדה,\n\nותזדעזע הקרן ונשמתי צנחה –\n\nותשתקע בדמעה.\"\n\n\n– ותיבש? –\n\n\n\"לא, כי נשרה על-דף גמרא קדושה.\n\nגמרא היתה לזקני שעירת גוילים ומעוכה,\n\nובכרסה – שתי שערות של-זקנו הלבן,\n\nחוטי ציציות פסולות של-טליתו הקטנה\n\nוסמנים של-הרבה טפות חלב ושעוה,\n\nובגמרא הזאת, במעי אותיות מתות\n\nבדד פרפרה נשמתי.\"\n\n\n– ותחנק? –\n\n\n\"לא, פרפרה ותשורר, מלאכי!\n\nבאותיות המתות שירי חיים הקרו,\n\nובארון ספרי זקני מתי עולם נזדעזעו.\n\nשונים היו השירים: על-עב קטנה ובהירה,\n\nעלי קרן הזהב ועלי דמעה מזהירה,\n\nעלי ציציות פסולות ועלי טפות של-שעוה –\n\nאך שיר אחד לא ידעה – שיר עלומים ואהבה.\n\nותכל לצאת, ותהמה, ולא-מצאה תנחומין,\n\nותתעלף עד-כלותה, ויהי צר-לה עד-מות.\n\nפעם אחת פקדתי את-גמרתי הבלה –\n\nוהנה פרחה מתוכה נשמתי.\n\nועדין היא טסה ומשוטטת בעולם,\n\nמשוטטת ותועה ואינה מוצאת תנחומין;\n\nובלילות הצנועים שבתחלת כל-חדש,\n\nבהתפלל העולם עלי פגימת הלבנה,\n\nהיא מתרפקה בכנפה עלי שער האהבה,\n\nמתרפקת, דופקת ובוכיה בחשאי,\n\nומתפללה על-האהבה.\"\n\n",
        "year":"1904",
        "month":"9",
        "published":"yes"
    },
    {
        "poem": "הכניסיני תחת כנפך",
        "content" : "הכניסיני תחת כנפך,\n\nוהיי לי אם ואחות,\n\nויהי חיקך מקלט ראשי,\n\nקן־תפלותי הנדחות.\n\n\nובעת רחמים, בין־השמשות,\n\nשחי ואגל לך סוד יסורי:\n\nאומרים, יש בעולם נעורים –\n\nהיכן נעורי?\n\n\nועוד רז אחד לך אתודה:\n\nנפשי נשרפה בלהבה;\n\nאומרים, אהבה יש בעולם –\n\nמה־זאת אהבה?\n\n\nהכוכבים רמו אותי,\n\nהיה חלום – אך גם הוא עבר;\n\nעתה אין לי כלום בעולם –\n\nאין לי דבר.\n\n\nהכניסיני תחת כנפך,\n\nוהיי לי אם ואחות,\n\nויהי חיקך מקלט ראשי,\n\nקן־תפלותי הנדחות.\n\n",
        "year":"1905",
        "month":"2",
        "published":"yes"
    },
    {
        "poem": "קומי צאי",
        "content" : "קומי צאי, אחותי כלה,\n\nקומי צאי, קומי צאי –\n\nבשורת אביב לך הבאתי:\n\nמאחורי גדר גני\n\nנראה ציץ, נראה ציץ,\n\nנשמע קול הדרור על-ביתי.\n\n\nמן הבקר שומרים ספך\n\nזהרי גיל, זהרי גיל,\n\nנושקים מזוזות פתחיך;\n\nצאי אליהם, תמה, ברה,\n\nושטפוך וחדשוך,\n\nוהקרינו את-עיניך.\n\n\nעבר חסד-אל בארץ\n\nעל כנף-אור, על כנף-אור –\n\nובפלגים נפלה רנה:\n\nלבלבו בגן העצים,\n\nאביב בא! אביב בא!\n\nהדבדבניה הלבינה.\n\n\nגם-בלב שב ויחי\n\nפרח דודי, נתן ריחו –\n\nצאי ברכיהו באביבך;\n\nאף אני, אף אני\n\nאת-אביבי בך אשכינה\n\nואברכך ואניבך.\n\n\nעוטה אור, שמלת צחור,\n\nובצמתך קשור תכלת,\n\nצאי אלי כחזיון רוח!\n\nונהרת, ושחקת,\n\nויהי שחוקך מלא חן,\n\nויהי ריחך כתפוח.\n\n\nיחדו נפליג אל השדה\n\nואל ההר ואל הגיא,\n\nואלקטה שם זכריות;\n\nאסף אאסף פניני-טל,\n\nפניני-טל –\n\nאל צוארך מרגליות.\n\n\nאסף אאסף קרני אור,\n\nקרני אור,\n\nואלקטה בין שושנים;\n\nאענד מצחך ציצי זיו,\n\nצפירות זהב, זרי פז,\n\nואקשר לראשך כתרים קטנים.\n\n\nיחדו נרד אל המעין,\n\nוכמוך, מלא רך,\n\nעליז, בהיר ואורירי,\n\nתחת שמי אדני\n\nעם הגל ועם הדרור\n\nיזהיר אף יצלצל שירי.\n\n",
        "year":"1905",
        "month":"",
        "published":"yes"
    },
    {
        "poem": "הקיץ גווע",
        "content" : "הקיץ גוע מתוך זהב וכתם\n\nומתוך הארגמן\n\nשל-שלכת הגנים ושל-עבי ערבים\n\nהמתבוססות בדמן.\n\n\nומתרוקן הפרדס. רק טילים יחידים\n\nוטילות יחידות\n\nישאו עינם הנוהה אחרי מעוף האחרונה\n\nבשירות החסידות.\n\n\nומתיתם הלב. עוד מעט ויום סגריר\n\nעל-החלון יתדפק בדממה:\n\n\"בדקתם נעליכם? טלאתם אדרתכם?\n\nצאו הכינו תפוחי אדמה.\"\n\n",
        "year":"1905",
        "month":"",
        "published":"yes"
    },
    {
        "poem": "אכן גם זה מוסר אלהים",
        "content" : "אכן גם זה מוסר אלהים ותוכחה רבה –\n\nאשר תתכחשו ללבבכם;\n\nוזרעתם על-כל-מים את-דמעתכם הקדושה\n\nועל כל-קו אור רמיה תחרזוה;\n\nושפכתם את-רוחכם עלי כל-שיש נכר\n\nובחיק אבן זרה את-נפשכם תשקעו;\n\nובעוד בשרכם מטפטף דם בין שני זולליכם –\n\nתאכילום גם-אכול את-נשמתכם.\n\nובניתם אתם למנדיכם את-פיתם ואת-רעמסס\n\nוהיו ילדיכם לכם ללבנים;\n\nובשוע אליכם נפשם מן-העצים והאבנים –\n\nבמבוא אזנכם שועתם תגוע.\n\nואשר יגדל מבניכם נשר ועשה כנף –\n\nמקנו תשלחוהו לנצח;\n\nוגם כי-ימריא, צמא שמש ואדיר, במרום –\n\nלא-אליכם המאורות יוריד;\n\nוכי-יבקע עב בכנפיו ופלש נתיב לקרן –\n\nלא-עליכם הקרן תצנח;\n\nהרחק מכם על-ראש צורים יצריח\n\nוהד קולו לא-יגיע עדיכם.\n\nככה תשכלו את-חמודיכם אחד אחד\n\nונשארתם ערירים.\n\nונאסף הוד ממעונכם, ואהלכם ירשש,\n\nוהיה לזועה ולשממון;\n\nאשר לא-ידרך על-ספו חסד אלהים,\n\nוששון ישע לא-ידפק על חלונו.\n\nובאתם אל-החרבה להתפלל ולא תוכלו,\n\nובקשתם דמעת נחומים – ואין:\n\nצמק הלב, ויהי כאשכול ענבים סחוטים\n\nמשלך בפנת יקב,\n\nאשר לא-ימצה ממנו רסיס להחיות לב\n\nולשובב נפש שוקקה.\n\nומששתם תנור החרבה – והנה קרות אבניו,\n\nובאפרו הצונן החתול יבכה.\n\nוישבתם אבלים ועגומים: מחוץ סגריר עולם\n\nובלב עפר ואפר,\n\nועיניכם לזבובי המות אשר בחלוניכם\n\nולעכבישים בזויות השוממות,\n\nויללה עליכם הדלות בארבת העשן,\n\nוכתלי החרבה בקרה ירעדו –\n\n",
        "year":"1905",
        "month":"7",
        "published":"yes"
    },
    {
        "poem": "קראו לנחשים",
        "content" : "קראו לנחשים ויעבירו זעמכם עד קצה הארץ.\n\nכי-הנה הוטלתם אל-מדבר, נצמדתם לצחיח סלע,\n\nמערמי עולם סביבכם ומארת אלהים הדוממת;\n\nועתיקי משדי אדמה ריח חיק אם נשיתם,\n\nותשכחו מה-מראה הדשא ומה-ריחו אחרי הגשם,\n\nומה-חסן יערות עד וצהלת אפיקי מים,\n\nומה-צל עץ החיים, הרטב והרענן לנצח.\n\nובכלות פרורי נפשכם, שארית פריה וקרנה –\n\nויהי מאכלכם חצץ, לחכתם חלמיש בצמא,\n\nתפלתכם – לחישת צפעונים, ותקותכם – רחבי ישימון.\n\nותלה עינכם מהביט אל-מעורי שמים וארץ,\n\nמקום אין דבר בשבילכם להחיות לבב ועין,\n\nומקום זעומה יד-אלהים ועינו רעה וצרה\n\nמהתעות שמה עב קל ומנפנף עליו כנף רוח –\n\nונבלו חייכם בשממון, בעירם וביבש כל,\n\nושאלתם את-נפשכם למות ובחבלי חייכם תזעקו.\n\nקראו לנשרים וישאו זעקתכם עד לב השמים.\n\nכי הנה נפקד מדברכם, נפקד בנשיאים ורוח,\n\nמירכתי ארץ נעורו צירים מבשרי תחיה,\n\nעדת עבים רוים וקלים, ששים לקראת קויהם,\n\nנושאי התחיה ממרחק, ורויה לצמאים ולערגים,\n\nנרדם הרעם בחיקם ורשף מפזז לפניהם,\n\nמתפתל בין קדקדי צורים ומקפץ על שני סלעים,\n\nוהגיעו העבים עדיכם, והבהיק הברק בעינכם,\n\nונעור הרעם ורגז ופתאם יתפוצץ על-ראשכם,\n\nוחל והזדעזע המדבר וסלעכם ינוט תחתיכם,\n\nוקמתם משתאים וחרדים, מכי סנורים ותמהון,\n\nנזרקים מאור אל-עלטה וטבולים בשניהם כאחד,\n\nופרשתם כפיכם לעבים ושועו עיניכם אל-מטר –\n\nאך עבי הברכה יחלפו, כל-עמת שבאו ילכו,\n\nעזבו שחוק רעמם לכם וגשמיהם יוליכו אל-ארץ;\n\nועמדתם גלמודים וחררים עם-קוצי המדבר ואבניו,\n\nותפלה אחרונה נובלת כמארה נעוה על-שפתכם,\n\nושאלתם את-נפשכם למות ובזעות חייכם תמקו –\n\nקראו לעבים וישאו יגונכם אל רחבי הימים.\n\n",
        "year":"1906",
        "month":"",
        "published":"yes"
    },
    {
        "poem": "ידעתי, בליל ערפל",
        "content" : "ידעתי, בליל ערפל ככוכב אכבה פתאם\n\nולא ידע כוכב את-קבורתי,\n\nואולם חרוני עוד יעשן אחרי כפי הר-פרצים\n\nאחרי כבות להבו,\n\nויחי ביניכם כל-עוד ימי הרעם בגלגל\n\nוזעף גלים באקינוס.\n\nהה, מי יתן ויאצר גם יגונכם הגדול\n\nבחיק העולם כלו,\n\nורוו ממנו ערבות שמים וערבות שדי,\n\nכוכבים ודשאים,\n\nוחי בהם, ויפעמם, ונושן והתחדש עמם,\n\nוכמוהם יבל וישוב ויפרח,\n\nובלא-שם ובלא-דמות ובלא ארץ מולדת\n\nלעד חמסכם עד-דור אחרון יעמד,\n\nובלא קול ודברים אל-השאול ואל-השמים יצעק\n\nויעכב את-גאלת העולם;\n\nובזרח לקץ הימים שמש רמיה של צדקת שוא\n\nעל קברי חלליכם,\n\nונס החנפה, חמוץ דמיכם, בחצפה כלפי שמים\n\nעל-ראשי זבחיכם יתנופף,\n\nוחותם אלהים המזיף חרות על-הנס\n\nאת-עיני השמש ינקר,\n\nומחול רגל גאוה ותרועת חג השקר יזעזעו\n\nאת-עצמותיכם הקדושות בקבר –\n\nורעד זהר הרקיע וקדר פתאם ביגונכם,\n\nונהפך השמש לכתם דמכם הנקי,\n\nאות קין על מצח העולם ואות כשלון\n\nלזרע אלהים השבורה,\n\nוכוכב אל-כוכב יחרד: הנה השקר הנורא!\n\nהנה היגון הגדול!\n\nואל נקמות, פצוע בלבבו, יקום וישאג –\n\nובחרבו הגדולה יצא.\n\n",
        "year":"1906",
        "month":"1",
        "published":"yes"
    },
    {
        "poem": "על כף ים-מות זה",
        "content" : "על-כף ים-מות זה, בראש הסלע,\n\nהתנשא לפנים מבצר ישן נושן;\n\nכאמים נשקפו מחוריו קני הקלע,\n\nובלב שמים תקעו קרנות צריחיו ראשן.\n\n\nוצים, אניות קרב, יבאו שמה\n\nביום מלחמה;\n\nודברו קני הקלע עם-הצים.\n\nומדי רעם ויתפוצץ קולם –\n\nויהי הים הזה וחלל העולם\n\nלחרדת אלהים.\n\n\nועתה מת הים, נתיתם כפו.\n\nמבצרו הרוס;\n\nרק נדבכי חרבות, אבני מעמסה\n\nעם גדר נהרסה\n\nעוד תלוים שם בנס על-כתפו\n\nוסמוכים על הנס.\n\nוערפל עד לא-יקרע פרוש\n\nכסדין לבן על-המת.\n\nועב על-רעמיה כי תדחה שמה –\n\nונרדמה.\n\nוהכל כאלו מהרהר כאן בדממה –\n\n“ועתה מת הים.”\n\n\nלפנים עלה כאן בלבב הים אי שאנן,\n\nאי-תקוה קראו לו, ונוה הפלא;\n\nהארז שגשג בו, הברוש הרענן,\n\nומגדל מאור נצב שם על צוק הסלע.\n\n\nוסירות קלות, לבנות הכנפים,\n\nלאור המגדל היו באות שמה\n\nומביאות עמן שמה צהלת חיים –\n\nונשפכה על-גיא ורמה.\n\nומדי צאת הסירות שוב הימה –\n\nוברך חרש אור המגדל צאתן\n\nממרום הצוק האיתן.\n\nויהי האי הזה לנוה הברכה עם\n\nמקור נחמת אלהים.\n\n\nועתה מת האי. לא-ברוש ולא-ארז;\n\nהקימוש יפרה בו עם אזוב צעיר;\n\nעל-חלמיש כנו א ח ד נשאר, עד ההרס,\n\nהמגדל בראש הסלע;\n\nערירי נצב שם, וכבוא החרסה\n\nיד-סתר תדליק בראשו נר הפלא,\n\nוכמו שהאיר – יאיר.\n\nלמי הוא מאיר שם ולמה? –\n\nוסביביו מת הים מלא מאה פרסה,\n\nומאה פרסה סביביו שממה, שממה\n\nהסירות לא תבאנה עוד בגבולו:\n\nהאחת נתקעה בים הקרוש,\n\nבחשכת לילה אחת אבד דרכה,\n\nואחת מצאה קבר לה על קרקע\n\nהים בליל זועה\n\nואיש לא-ידע, ואיש לא-ראה –\n\nוימת כל-האי וישם כלו,\n\nובדד, דם, מכל-העולם פרוש,\n\nמגדלו נצב שם ומאיר על-השממה;\n\nוהכל כאלו מהרהר כאן בדממה:\n\n“למי ולמה?”\n\n",
        "year":"1906",
        "month":"",
        "published":"yes"
    },
    {
        "poem": "הולכת את מעמי",
        "content" : "הולכת את מעמי – לכי לשלום\n\nויהי רצונך לבדו נר לנתיבך,\n\nומצאי את-השלוה באשר תהיי.\n\nאני? אל-תתני לב – אינני גלמוד:\n\nכל-עוד השמש ייף בצאתו ובבאו\n\nוכוכבי-אל לא-נלאו עוד מרמז לי –\n\nעוד לא ירדתי מכל-נכסי\n\nומעין תנחומותי עוד לא-דלל.\n\nראי, חסרתי אותך – אך עדין\n\nלי נשאר רב: לי יש עוד עולם מלא,\n\nהיפה כמו שהוא בירק אביביו,\n\nבזהב סוף קיציו ובלבנונית חרפיו;\n\nולב עוד לי – דביר חזון, קן-החלומות,\n\nוכאבי עצור שם, יגון הקדש,\n\nומלאך טהור עמי – דמות דיוקנך,\n\nהחופף עוד כחסד אל על-ראשי\n\nולוחש ברכה, רותת ומתאפק\n\nכדמעת אם חשאית על נר שבת\n\nבדממת הקדשה השאננה,\n\nוכאותו כוכב חרד שם במרום,\n\nשמציץ עוד עלי בעין יפה\n\nומושיט לי בחשך שרביט זהבו.\n\nואני ידעתי,\n\nעוד יפשטו על-פני הארץ כלה\n\nביריעת תכלתם המשבצת זהב\n\nככושיות השחרות – לילי קיץ,\n\nמתוקי לילות, קודחים ומחרישים,\n\nמעלפי שחור וכלילי הכוכבים,\n\nכל-כוכב רמון זהב, רמון זהב;\n\nורות הרהורי חטא ויגעת חמדה\n\nבחיק הלילה תרבץ כל-הארץ;\n\nופתאם תקום דממה גדולה, רבה,\n\nורטט חשק יחלף כל-העולם,\n\nוננערו כוכבים שפעות שפעות,\n\nונתכו המה ומכתותם ארצה\n\nכנפל שלל עלי זהב בשלכת;\n\nוקלויי תאוה ואכולי חשק\n\nאיש איש ברעבו ובצמאו יצא,\n\nיגשש קיר כעור, יחבק אבן,\n\nיתחבט ארצה, יזחל על-גחונו,\n\nללקט רסיס פז אחד, פרור אחד\n\nממה שהשליך לו מעל כוכבו\n\nולמצא מלא כף אהבה, קרטוב אשר –\n\nבשעה זו אם-יתקפוך געגועים,\n\nונוהה ועיפה תתע עינך\n\nותשוטט חדלת תקוה בערפל,\n\nונפשך תצא לאלהים ולאשר –\n\nכמוני שאי עיניך השמימה\n\nולמדי-נא מהם את-לבך שלוה:\n\nראי, כאלה וכאלה יאבדו\n\nכוכבים מדי לילה לשמים –\n\nוהם בעשרם עומדים ובשלותם,\n\nואינם חשים כלל באבדתם,\n\nוכמו לא-נגרע כלום מכל-זהבם.\n\n",
        "year":"1907",
        "month":"8",
        "published":"yes"
    },
    {
        "poem": "לנתיבך הנעלם",
        "content" : "לנתיבך הנעלם כסופה זנקת\n\nותפרצי פתאם בית-כלאך,\n\nומסביבות אהלי לנצח מחקת\n\nאת-עקבות פעמיך וצלך;\n\nבמנוסת בהלה לדרך יצאת,\n\nובצאתך – עם צרורך למרחק נשאת\n\nאת-מצהלות צחוקך – את-פעמון זהבך,\n\nאת-להבות גילך ומדורות לבבך;\n\nאך אחת נשית: ברכת שלומי ושלומך,\n\nובחפזך ותשי\n\nבזוית קטונך גם נעל של משי,\n\nועל אדן החלון – אגדת חבצלותי\n\nוצרור חלמותי\n\nואותי – – –\n\n\nבאשר את שם – היי ברוכה ממקומך!\n\nעמך אנכי בסערה, אחותי!\n\nואם את עזוז סער ואני כבד חלמות –\n\nעד ראש גבעות עולם ועד ירכתי תהמות\n\nירדפך יגון כל-לילותי וימי;\n\nונשוא אברותיך – ואת גם לא תראי –\n\nאנכי, ענן זעף קודר, ערירי,\n\nאל אשר תשוטי אשרך פעמי,\n\nובפרשי ממרומי, ובאשר אבאה,\n\nצל מגור ושאה –\n\nאפלח לב-עולם בברקי ורעמי\n\nואחיהו בגשמי\n\nובשירי.\n\n",
        "year":"",
        "month":"",
        "published":"yes"
    },
    {
        "poem": "ערבית",
        "content" : "ושוב זרחה השמש, והשמש שוב שקעה –\n\nואני לא-ראיתיה,\n\nושוב יום ויומים – ואף-לא פתקה קטנה\n\nמן-הרקיע.\n\n\nובפאתי המערב כעין גלמים על-גלמים,\n\nשוב נערמו העבים –\n\nהחכמים! הנבנים שם עתה עולמות,\n\nואם-עתה נחרבים?\n\n\nלא, אין נבנה שם דבר וכלום לא-יחרב,\n\nועיני הרואה:\n\nזה הערב הטמטום בא ומפזר את-אפרו\n\nעל-ארץ ומלואה.\n\n\nועוד אחת אראה: חפשתי פרוטתכם\n\nויאבד דינרי –\n\nואשמדי עומד מאחרי ושוחק\n\nהשחוק האכזרי.\n\n",
        "year":"1908",
        "month":"",
        "published":"yes"
    },
    {
        "poem": "היה ערב הקיץ",
        "content" : "ובנות ליליות זכות שוזרות מוזרות בלבנה\n\nחוטי כסף מזהירים,\n\nוהן ארגות כסות אחת לכהנים גדולים\n\nולמגדלי חזירים.\n\n\nהיה ערב הקיץ. כל-הבתים נתרוקנו\n\nונתמלאו הגנים;\n\nיצא אדם, כדרכו, במאוייו הגדולים\n\nלחטאיו הקטנים.\n\n\nקצרה רוח האדם, כלו עיני מיחל –\n\nותפלתו האחת:\n\n\"הכוכבים הצנועים, מהרו צאתכם מלמעלה,\n\nוהקדשות מתחת!\"\n\n\nובגן זה החלה נגינה קלה, הוללה –\n\nוהגן כלו ננער,\n\nומבין האילנות הנה השחיר זנב צעיף\n\nוהלבינה כנף סנר.\n\n\nוכסרסורי עברה קורצים, רומזים כוכבים,\n\nועיניהם פז תבעות;\n\nצרר רוח הזנונים גם את-עשבות השדה\n\nואת-אבני הרחבות.\n\n\nומאמצע הנהר וממרומי הגזוזרות\n\nומאחרי הגדרות\n\nבא הצחוק – ובחלונות מורדים וילונות\n\nוכבים הנרות.\n\n\nהס, השאר נתן ריחו, זולל סובא העולם,\n\nיין עגבים עברו,\n\nוהוא יוצא מדעתו ומתגולל בקיאו\n\nומתבוסס בבשרו.\n\n\nובנות ליליות זכות שוזרות מוזרות בלבנה\n\nחוטי כסף מזהירים,\n\nוהן ארגות כסות אחת לכהנים גדולים\n\nולמגדלי חזירים.\n\n",
        "year":"1908",
        "month":"",
        "published":"yes"
    },
    {
        "poem": "הם מתנערים מעפר א",
        "content" : "הם מתנערים מעפר, הם כבר קמים מאבלם –\n\nואני ביום קומם\n\nחלץ אחלץ נעלי, ראשי אתן באפר,\n\nאשב יחיל ודומם.\n\n\nאלם אשב לפני קיר מקדשם האלם,\n\nותפלתי לא תבא –\n\nאל-מי ועל-מה? עוד על-תלו מקדשם –\n\nואלהים כבר עזבו.\n\n\nאבל כבד ללבבי, יגון קודר בלבבי –\n\nכלם עוברים לתמם,\n\nואנכי חלוץ נעל אבל יחיד אשבה,\n\nאשבה יחיל ודומם –\n\n",
        "year":"1908",
        "month":"",
        "published":"yes"
    },
    {
        "poem": "הם מתנערים מעפר ב",
        "content" : "ואם-אגוע מזה חרון על מפלת מקדשכם –\n\nיהי מותי דומיה;\n\nאל-תרגיזו עצמותי, אל-תטמאו את-זכרי\n\nבדמעתכם רמיה.\n\n\nשבעה מדורות לגיהנם – הם שרפוני בחיי –\n\nישרפוני במותי,\n\nקלו את-לבי, זרו אפרי, אך ביורת דמעתכם\n\nאל-נא תשפטו אותי.\n\n\nואם-ארקב בקבר – הבו ארקב לבטח,\n\nואחלם רקבונכם;\n\nואכול התולעים שלדי ישחק לאידכם\n\nוהתפלץ לקלונכם.\n\n",
        "year":"1908",
        "month":"",
        "published":"yes"
    },
    {
        "poem": "והיה כי יארכו הימים",
        "content" : "והיה כי יארכו הימים – והנם ככל ימות עולם,\n\nמראה אחד להם ולתמול ולשלשם,\n\nימים סתם, מעוטי נחת ורבי יגיעה –\n\nותקף השממון את-האדם והחיה יחד;\n\nויצא איש עם דמדומי החמה אל שפת הים לשוח,\n\nוראה והנה הים לא-ינוס –\n\nופהק;\n\nואל-הירדן יצא, והנה לא-נסוג לאחור –\n\nופהק;\n\nואת-הכימה ואת-הכסיל יראה, והם ממקומם לא-משו –\n\nופהק.\n\nוישבו ושממו אדם וחיה גם-יחד,\n\nוכבד עליהם משא חייהם;\n\nאיש איש שער ראשו משממון ימרט\n\nושפם החתול יקרח.\n\n\nאז יעלו הגעגועים.\n\nמאליהם יעלו – כעלות פטריות באשה\n\nבקורת עץ רקבון.\n\nומלאו הגעגועים את-כל-הנקבים ואת-כל-הסדקים\n\nכמלאת סמרטוטים הכנם.\n\nוהיה כי-ישוב איש אל-אהלו לאכל פת ערבית,\n\nוטבל את-פתו ואת-דגו המלוח בחמץ –\n\nוהתגעגע;\n\nושתה את-כוס פושריו העכורים –\n\nוהתגעגע;\n\nוחלץ את-נעלו ואת-פזמקו בפאת מטה –\n\nוהתגעגע.\n\nוישבו והתגעגעו אדם וחיה גם-יחד,\n\nאיש בחלומו ייליל משפעת געגועים\n\nועל גג פחיו ייבב וישרט החתול.\n\n\nאז יבא הרעב.\n\nושגא הרעב ונפלה, אשר לא-היה כמהו,\n\nלא רעב ללחם ולחזון, כי אם-למשיח!\n\n\nוהיה בבקר בבקר, כמעט תנץ החמה,\n\nואיש ממטתו ואיש מסתר אהלו\n\nרצוץ נדודים, שבע חלומות וריק נפש יקום,\n\nובעוד קורי שנת רגז בעפעפיו\n\nוחרדת לילה בעצמיו,\n\nובעוד ילל החתול ושרט צפרניו\n\nיחטטו במחו ובקרביו –\n\nומהר אל זכוכית חלונו ומחה מעליה הבלה,\n\nאו אל-סף אהלו ישכים ובכפו על-עיניו יאהיל\n\nונשא עין דלוחה, קודחת ורעבת ישע\n\nאל-עבר המשעול הקטן אשר מאחר קרפיפו\n\nואל-צלע תל האשפה אשר ממול ביתו –\n\nובקש את-המשיח!\n\nוהקיצה האשה מתחת השמיכה ותתגל,\n\nוהיא פרועת ראש ומעוכת בשר ועכורת רוח,\n\nואת-דדה הצומק מפי תינוקה תשמיט,\n\nוהטתה אזן והקשיבה רב-קשב:\n\nהאין המשיח הולך?\n\nהאם לא עלה קול נערת אתונו?\n\nועולל מעריסה יגביה ראשו,\n\nועכבר מחורו יציץ:\n\nהאין המשיח הולך?\n\nהאם לא קשקשה מצלת אתונו?\n\nושפחה נופחת במחם מאחורי הכירים\n\nאת-פרצופה המפחם תשלח חוצה:\n\nהאין המשיח הולך?\n\nהאם לא-נשמעה תרועת שופרו?\n\n",
        "year":"1909",
        "month":"",
        "published":"yes"
    },
    {
        "poem": "לפני ארון הספרים",
        "content" : "את-פקדת שלומי שאו, עתיקי גוילים,\n\nורצו את-נשיקת פי, ישני אבק.\n\nמשוט אל-איי נכר נפשי שבה,\n\nוכיונת נדוד, עיפת גף וחרדה,\n\nתטפח שוב על-פתח קן-נעוריה.\n\nהתכירוני עוד? אנכי פלוני!\n\nבן-חיקכם זה מאז ונזיר החיים.\n\nמכל חמודות אל על-ארץ רבה\n\nהלא רק-אתכם לבדכם ידעו נעורי,\n\nלגן הייתם לי כחם יום קיץ\n\nולמראשותי כר בלילי חרף,\n\nואלמד צרור בגוילכם פקדון רוחי\n\nולשלב בתוך טוריכם חלומות קדשי.\n\nהתזכרו עוד? – אנכי לא שכחתי –\n\nבעלית קיר, בתוך בית-מדרש שומם,\n\nאני הייתי אחרון לאחרונים,\n\nעל-שפתי פרפרה ומתה תפלת אבות,\n\nובפנת סתר שם, על-יד ארונכם,\n\nלעיני דעך כליל נר התמיד.\n\nבעת ההיא ואני עודני צעיר,\n\nלא-פרחה עוד בלחיי נצה רכה –\n\nוימצאוני לילי חרף, זעומי לילות,\n\nעל-גבי ספר קדמון, קרוע גוילים,\n\nעם-חלומות נפשי ופחדיה גלמוד.\n\nלפני הבהבה עוד על-השלחן,\n\nכתם הנפט בעששית, פתילה כהה;\n\nבמעי ארון הספרים חטט עכבר;\n\nגחלת על האח עוד לחשה אחרונה –\n\nואני מפחד אל כל-בשרי סמר\n\nושני צללו מאימות מות.\n\nליל זועה היה אז, ארור הלילות,\n\nמחוץ, מאחרי חלון עור עין,\n\nהשתוללה ותיבב סופת זעם,\n\nהתריסים נשברו, ובבריחיהם ברזל\n\nכל-שדי שחת קרקרו הכתלים.\n\nראיתי את מבצרי והנו נתץ,\n\nושכינת אל ראיתי בעזבה מקומה,\n\nמתחת לפרכת צאת התגנבה,\n\nודמות דיוקן זקני, צל לימיני\n\nוליצר לבי עד ומשופט אלם –\n\nאף-הוא מעיני נעלם ויתחמק,\n\nרק-להב נרי לבד עודנו גוסס\n\nוהוא נע ונד וקופץ קפיצת מותו,\n\nופתאם נפרץ חלון, כבה הכל –\n\nואני, אפרח רך מקנו משלך\n\nברשות הלילה ומחשכיו – – –\n\n\nועתה, אחרי חליפות עתים,\n\nואני קמוט מצח כבר וקמוט הנפש,\n\nוהנה גלגל חיי החזירני\n\nויציבני שוב לפניכם, גנוזי ארון,\n\nיציאי לבוב, סלויטא, אמשטרדם ופרנקפורט,\n\nושוב הופכת ידי בגויליכם\n\nועיני תגשש, להה, בין השטין\n\nומחפשה דם בין תגי האותיות,\n\nהשתדל תפש משם את-עקבות נפשי\n\nומצא נתיב ראשוני פרפוריה\n\nבמקום מולדתה ובית חייה,\n\nוראו, מאשרי נעורי, לבי שותק,\n\nאין דמעה רועדה על-ריס העין.\n\nאביטה, אראה – ולא אכירכם, זקנים,\n\nמתוך אותיותיכם לא תבטנה\n\nלתהומות נפשי עוד עינים פקוחות,\n\nעינים נוגות של ישישי קדם,\n\nולא-אשמע עוד משם את-לחש שפתותיהם,\n\nהדובבות בקבר נשכח מני רגל.\n\nכחרוזי פנינים שחרות, נתק חוטם,\n\nטוריכם לי; נתאלמנו דפיכם\n\nוכל-אות ואות לנפשה היא יתומה –\n\nהעיני כהתה אם-אזני כבדה?\n\nאו-אתם רקב אתם, מתי עולם,\n\nושריד אין לכם עוד בארץ חיים,\n\nואני לשוא, כגנב במחתרת,\n\nבלי-נר ופנס עם האת גששתי\n\nבתוך מחלות עפר ובמחשכים,\n\nואחפר יום ולילה את קבריכם,\n\nחפור והלוך לבקש שפוני חיים\n\nמחוץ לגבול שרשיהם ומתחתם,\n\nוהם בעת ההיא מני ומעלה\n\nעל-עיר ומתים, על-הר וגבע רגשו,\n\nולעיני כל-המאורות רעש פרים,\n\nופעמים שבע חזרו על מחולם\n\nויעבר עד-קצוי ים המונם –\n\nולאזני לא הגיעה גם בת-קולם –\n\n\nומי יודע,\n\nאם-לא בצאתי שוב לרשות הלילה\n\nמכרות בקברות עם ובחרבות רוח\n\nומאומה אין עמדי ולא-אציל דבר,\n\nמלבד האת הזה, אל כפי דבק,\n\nוזה אבק הקדומים באצבעותי –\n\nאם-לא עוד דל וריק משהייתי\n\nאל הוד הלילה אשטחה את-כפי,\n\nאבקשה אל תעלומות חיקו נתיב\n\nומחסה רך בכנפות שחור אדרתו,\n\nואקרא לו, עד-מות עיף: בואה, לילה,\n\nאספני-נא, הוד לילה, והליטני,\n\nאל-נא תתנכר לי; פליט קברים אני,\n\nומנוחה תבקש נפשי, שלות עולם – – –\n\n\nואתם כוכבי-אל, נאמני רוחי\n\nומפרשי לבי,\n\nמדוע תחשו אתם, למה תחשו?\n\nהאמנם אין לעפעף זהבכם דבר\n\nורמז קל להגיד לי וללבבי?\n\nאו אולי יש ויש – ואני שכחתי לשונכם\n\nולא-אשמע עוד את-שפתכם, שפת הרזים? –\n\nענוני, כוכבי-אל, כי-עצב אני.\n\n",
        "year":"1910",
        "month":"7",
        "published":"yes"
    },
    {
        "poem": "'חוזה, לך ברח'",
        "content" : "“לך ברח?” – לא-יברח איש כמוני!\n\nהלוך בלאט למדני בקרי,\n\nגם דבר כן לא-למדה לשוני\n\nוכקרדם כבד יפל דברי.\n\nואם-כחי תם לריק – לא-פשעי,\n\nחטאתכם היא ושאו העון!\n\nלא-מצא תחתיו סדן פטישי,\n\nקרדמי בא בעץ רקבון.\n\nאין דבר! אשלים עם-גורלי:\n\nאת-כלי אקשר לחגורתי,\n\nושכיר היום בלי שכר פעלי\n\nאשובה לי בלאט כשבאתי.\n\nאל-נוי אשוב ואל-עמקיו\n\nואכרת ברית עם שקמי יער;\n\nואתם – אתם מסוס ורקב\n\nומחר ישא כלכם סער.\n\n",
        "year":"1910",
        "month":"7",
        "published":"yes"
    },
    {
        "poem": "והיה כי תמצאו",
        "content" : "והיה כי תמצאו מגלת לבבי\n\nבעפר תתפלש,\n\nואמרתם כה: היה איש תמים ופשוט,\n\nועיף וחלש.\n\n\nויהי האיש עושה וחי לו לתמו,\n\nונחבא אל כליו,\n\nומקבל בדממה, בלי ברכה וקללה,\n\nהבא לו מאליו.\n\n\nויצא האיש ויהי עובר לתמו,\n\nונתיבו לא-עקש;\n\nמקטנות לא-ברח וגדולות לא-פלל,\n\nונצורות לא-בקש.\n\n\nואם-אחרו, אך באו, לא קרואות, הגדולות\n\nובדרך המלך –\n\nויעמד האיש והוא מביט משתאה,\n\nויקד וילך.\n\n\nואם-אחרו, אך דפקו על-פתחו הנצורות –\n\nוהוא לא אספן,\n\nויתעב כאחד עז נפש הכלבים\n\nעם-צדקת לב שפן.\n\n\nועלית קיר קטנה לאיש ההוא היתה,\n\nולה אשנב קטן,\n\nותהי לו לנפשו, ולא-ידע בה מלאך,\n\nולא-שלט בה שטן.\n\n\nולאיש תפלה אחת, והיה בצר לו,\n\nויהי עולה שמה,\n\nצונח לאשנב ורועד ולוהט –\n\nומפלל בדממה.\n\n\nותארך התפלה כארך ימי חייו,\n\nאך אל עליון לא-רצה.\n\nאת-לא-בקש לו נתן, והאחת שבקש –\n\nאותה לא-מצא.\n\n\nוהאיש עד-יום אחרון לא-נואש מרחמים\n\nונפשו הוחילה,\n\nולבבו התפלל, התפלל וימת\n\nבאמצע התפלה.\n\n",
        "year":"1910",
        "month":"7",
        "published":"yes"
    },
    {
        "poem": "לא הראני אלהים",
        "content" : "לא הראני אלהים בחלומות לילה\n\nוקוסם לא-נחש לי,\n\nאיפה ידבקני יומי האחרון\n\nומה-דמות לקצי כי-אדע:\n\nאם בתוך אהלי על-יצועי אגועה\n\nומחמדי כלם על-ידי,\n\nעד-אחד יבאו, יחנו עלי דומם,\n\nמשמרת אהבה וקדשה סביב מטתי,\n\nומנו נשימותי האחרונות בחיק אל חיי\n\nכמנות סגלות חמדה –\n\nאו בזוי ומנאץ, זעום אלהים ואדם,\n\nשנוא חבר ופליט משפחה,\n\nבתוך מכלא נטוש, על אלמת תבן,\n\nאת-נפשי, חללה וטמאה, אפח;\n\nלא יעמד איש על יציאת נשמתי\n\nויד לא-תרעד על-עיני הכבות.\n\nאו אולי בעצם רעבי וצמאי\n\nלחיים ולכל-מנעמותם\n\nבשאט בנפש, על-אף היוצר וחמתו,\n\nבמתת ידו אבעט,\n\nוכהשלך נעל מגאלת מרגל\n\nנפשי לרגליו אשליכה.\n\nואולי מרב הארך רוח אמקה,\n\nומרב יחל והחרש,\n\nונשפכה נפשי ארצה במררתי,\n\nובדמי לבי אפלטנה.\n\nאו שמא כמרגלית, ונגה עולם לה,\n\nעם-דמעתי האחרונה תפל,\n\nורעדה, וזרחה אחרי דורות רבים\n\nלעינים לא-ראוני.\n\nואולי כפרפר, מסביב לשלהבת\n\nרקד ופזז תצא נפשי;\n\nאו כשלהבת הנר עצמה, לפני כלות שמנה,\n\nבחבלי מותה תפרפר,\n\nוהבהבה ועשנה עוד ימים רבים,\n\nתעתועים לעין,\n\nעדי נפלה פתאם אל תהום אפלה\n\nוכבתה לנצח.\n\nואולי כשמש לפני שקעה – פתאם\n\nבכל-להבותיה תתלקח,\n\nוהפיצה בעבים לפידי אשה,\n\nומדורותיה בראשי הרים,\n\nופקוחות לרוחה אלפי עינים\n\nלקראת זהרה האחרון ישתאו.\n\nומי יודע, אולי יתאכזר לי אלי –\n\nובעודני חי אמותה,\n\nוצררו את-נפשי בתכריכי ניר,\n\nוקברוני בארון ספרים,\n\nחלד הבית יגרר לילה עצמותי,\n\nועכבר מחור יכרסמני,\n\nועמדו אז רגלי על-קברי אני,\n\nופי יגיד קדיש יתום אחרי.\n\nאו אולי תפל וחסר טעם יבא מותי,\n\nובארח לא קויתיו;\n\nבליל חרף זעף, מאחורי אחת הגדרות,\n\nככלב רעב אקפא,\n\nוכסה השלג הרך על הכתם השחר\n\nומחה חרפת אדם וחייו,\n\nוחרוק שני האחרון עם קללת מותי\n\nהרוח הזועם יסער.\n\n",
        "year":"1911",
        "month":"3",
        "published":"yes"
    },
    {
        "poem": "מי אני ומה אני",
        "content" : "מי אני ומה אני כי-תקדמני קרן זהב,\n\nורוח רכת כנף כי-תחונן לחיי?\n\nומה-לגבעול שדי כי-יתרפק עלי,\n\nומה-דשא רענן כי-ישק רגלי?\n\nאחרה ברכת אלהים, בושש חסדו לבוא;\n\nומלון לא-ימצאו עוד עמדי.\n\nילכו להם אל-אשר ילכו, ואני לבדי\n\nבדממתי כאשר הייתי אהיה;\n\nלא-אשאל עוד ולא-אנסה, ודבר לא-אבקש\n\nבלתי אם-אבן אחת למראשותי,\n\nאבן חרבה, פגר אבנים, אשר הופך אין לו\n\nויפג שביב האש מכליותיו,\n\nאותו אחבק, אליו אצמד, אסגר עיני ואקפא,\n\nולבבי כלבבו ידם;\n\nאל-יבואני חלום וחזון, לא זכר ולא תקוה,\n\nללא תמול וללא מחר;\n\nוקפא הכל סביבי, דממת עולם תבלעני,\n\nלא יבקיענה הגה ורחש;\n\nעץ לא-ירעיד עלי עלה ולא-ינוד לי עשב\n\nומשעול לא-יט לגבולי;\n\nתעבר עלי קרן שמש ולא תראני,\n\nצהלת הצפור – וצנחה מתה מרגלותי;\n\nרק עב קטנה במרום תרפרף עלי רגע,\n\nתתבונן – וצפה לדרכה דומם.\n\n",
        "year":"1911",
        "month":"6",
        "published":"yes"
    },
    {
        "poem": "ויהי מי האיש",
        "content" : "ויהי מי האיש אשר יבא אחרי,\n\nויהי בן-חורין וישר קומה ממני,\n\nואם-שבעתים ייפו חייו מחיי,\n\nואם יבין ולא-יבין לכל-הגיגי –\n\nאחת אבטח ולא אפחד: להמון לבי לא-יבוז\n\nובמכאוב נפשי לא-יתעלל.\n\nבדד, באשר יהי, עם ספר חיי יתיחד\n\nובבלואיו ישקיע ראשו,\n\nושתה את-כל-דברי המרורות ההם, ובאו\n\nכזפת בוערה בעצמותיו,\n\nלהכות לבו בשגעון ולהעלות ממעמקיו\n\nשאגת נצלה חי על-גחליו.\n\nוהיה כי-ייגע מסחב את-נפשו בין השורות –\n\nשבילי אש ושלג עקבי דמים,\n\nוכי-יסלד כלו מפני המלים העקרבים\n\nהנושכים מרע לב את-בשר עצמם,\n\nנשך והדק שן והרעל עד להחנק\n\nמאין אונים ומרי יחדו,\n\nוכי ירוה עד לשכרה את-החמה, עד לשקץ ענות אב ואם\n\nועד לנאץ שם אלהיהם –\n\nוהניס את-עיניו הצדה, אל פתח אהלו, ומצא\n\nוהנה נפשי עומדת שם דומם,\n\nחשופה בכל-נגעיה תעמד, ובכל-מדויה הרעים,\n\nובכל-כשלונה ועלבונה:\n\n\"ראה, הנני לפניך, ראה מה היו חיי וטיבם,\n\nוכחי מה, ומה אמונתי ומריי.\"\n\nוראה, וכבה ניצוץ הבוז, הצת רגע בעיניו,\n\nותוכחתו על-שפתיו תמות;\n\nודמעת סתרים תבא, פדיון לחרפת חיי\n\nוכפורים לקלון ענותי.\n\n",
        "year":"1911",
        "month":"",
        "published":"yes"
    },
    {
        "poem": "צנח לו זלזל",
        "content" : "צנח לו זלזל על־גדר וינם –\n\nכה ישן אנכי:\n\nנשל הפרי – ומה־לי ולגזעי,\n\nומה־לי ולשוכי?\n\n\nנשל הפרי, הפרח כבר נשכח –\n\nשרדו העלים –\n\nירגז יום אחד הסער – ונפלו\n\nארצה חללים.\n\n\nאחר – ונמשכו לילות הזועה,\n\nלא מנוחה ושנת לי,\n\nבדד אתחבט באפל וארצץ\n\nראשי אל־כתלי.\n\n\nושוב יפרח אביב, ואנכי לבדי\n\nעל־גזעי אתלה –\n\nשרביט קרח, לא ציץ לו ופרח,\n\nלא־פרי ולא־עלה.\n\n",
        "year":"1911",
        "month":"8",
        "published":"yes"
    },
    {
        "poem": "יהי חלקי עמכם",
        "content" : "יהי חלקי עמכם, ענוי עולם, אלמי נפש,\n\nרקמי חייהם בסתר, צנועי הגות ועלילה,\n\nחלמים נעלמים, ממעטי דברים ומרבי תפארת;\n\nגנוזה חמדת רוחכם בתוככם כפנינה בקרקע ימים,\n\nוסגלותיכם, כגרגרי יער, בחביון צללים תפרינה.\n\nלבבכם – היכל הקדש, ושפתיכם – שעריו הסגורים,\n\nשועים – ולא הגד לכם, נגידי רוח – ובל-ידעתם,\n\nאמני השתיקה היפה וכהני דממת אלהים,\n\nלא-תשלט עין זר לעולם בחג נפשכם ובאבלה;\n\nאור אחד לעינכם תמיד, אור שקט ונוגה,\n\nובת-שחוק אחת, רבת בינה וסליחה, לשפתיכם,\n\nלפקד בה, בלי הכרע כף, את-כל-הבא לקראתכם:\n\nהגדולות עם-הנקלות, כצדקות כחטאים גם-יחד;\n\nאט אט, כמו על ראשי אצבעות, תעברו בנתיבות חיים,\n\nולבכם ער, ואזנכם קשובה, ועינכם משוטטת תמיד,\n\nונפשכם חרדה לקראת כל-רחש יפי ונדנוד תפארת,\n\nעבר וזרע סביבכם באפס יד ובלי-כונה\n\nאת-האמונה ואת-הטהר, הרעפים מכל-ישותכם\n\nכערף משמים תכלת וצללים מיער רענן.\n\n\nאכן למודי החרש אתם וחדלי קול ודברים,\n\nפיכם לא-יביע גדלות וכפכם לא-תיצר רמות,\n\nיגועו מאוייכם בלבכם וגעגועיכם בחיקכם יכלו,\n\nלא-יד לכם במערכות חוזים ולא-נחלה בבתי משכית,\n\nערירי ימות תחתיו צעדכם ללא הד ורשם,\n\nואולם חייכם – מיטב חזיונכם, ותפארתכם – עצם היותכם;\n\nאתם השומרים הנאמנים לצלם אלהים בעולם!\n\nיום יום, ורסיסים רסיסים, באור עינכם ובשרטוטי פניכם,\n\nיגר יפי חייכם אל חלל העולם, כהנגר מעין חתום\n\nאל לב נהר להחיותו – והוא לא ידע.\n\nוחי אלהים, אם-יאבד ניד אחד מעפעפיכם\n\nואם-יפל ארצה הקטן בזעזועי נשמתכם!\n\nכשירת הכוכבים כן יעמדו ירעדו לנצח בחלל העולם,\n\nובדור אחרון, גם באבד שריד לשירי הימן וידותון,\n\nוזכר לחכמת כלכל ודרדע – הם עוד חיה יחיו,\n\nונגלו שנית באור עין אחד האדם ובצלם פניו.\n\n",
        "year":"1915",
        "month":"7",
        "published":"yes"
    },
    {
        "poem": "אחד אחד ובאין רואה",
        "content" : "אחד אחד ובאין ראה, ככוכבים לפנות שחר,\n\nכבו שפוני מאויי ויכלו ביגון דומם;\n\nאך עוד האחרון כמוס עמי, והוא נהמת כל-חיי,\n\nלא יחרישנה המון יום וכל-שטן לא יכחידנה,\n\nאשר איטב-נא עוד בעיני אלהים ולפני נטות יומי,\n\nאם בהקיץ ואם בחלום, אך לו עוד פעם אחת,\n\nאהה, לו אך הפעם, ולו רק עד-ארגיעה,\n\nישנה נא אלי בכל-יקרו חזון קדמת ילדותי\n\nובקר חיי יעברני במלא מתקו הראשון.\n\n\nאמנם נגאלו עתה חיי ואחלל במו-ידי ראש נזרי,\n\nשכחתי המסלות לאלהי ושערי רחמיו לא אדפק,\n\nאזני אטומות לקריאותיו ועיני עצומות לרמזי קדשו,\n\nנזוף הייתי לשמיו ומנדה לכוכבי אורם,\n\nלא-יכירני עוד ציץ הבר ושבלת שדה לא-תברכני,\n\nנזרו מעלי חזיונותי ורוחי התנכרה לי;\n\nואולם באחד המקומות, בחיק תבל ובאוצר עולם,\n\nבמקום לא-יכחד מאום ולא-ימחו עקבות דבר,\n\nהלא שמורה עד-היום בעינה ובעצם תמה,\n\nכחותם על ימין עליון, דמות ילדותי הקדושה,\n\nומחוץ לחליפות עתים, לא-נפגמת ולא-נכתמת,\n\nכאילת השחר במרום, עוד תזרח אלי ממשבצתה,\n\nצפיה הליכותי ממרחק וכל-צעדי תספר,\n\nלי ירעד עפעפה ועלי עדנת זהרה;\n\nונוף מכרותי הרחוק, נאות ילדותי ומסגרתה,\n\nעפר שרשי, מעין רוחי, נעים געגועי והגיוני,\n\nפנת יקרת-לי על-פני תבל ותרומת עפרות ארץ;\n\nאין רענן לי מירק דשאו ואין מתוק לי מתכלת שמיו;\n\nזכרו כיין הטוב לא-יפוג לעד מדמי,\n\nובלבי ילבין נצח זך שלגו הראשון –\n\nנוף מולדתי, מלון ראשיתי וראש מראה עיני,\n\nחבל שאנן ובודד, צנוע ביפעת עלומיו,\n\nשפון הרים ויערים וצעיר שמים וארץ,\n\nמשלח שביליו בעמקים ומשעוליו בקמות זהב\n\nוחרז דומם ימים ולילות, מוצאי בקר וערב –\n\nהלא גם-הוא, באשר הוא שם על-פני תבל ארץ,\n\nולכל-פתוחיו יחד ובעצם זיוו הראשון,\n\nכאשר חרתתו מאז בנפשי אצבע אלהים נעלמה,\n\nוכאשר אשאנו בלבי עד יום אחרון ולקצה ארץ,\n\nענג-אביב או בהיר קיץ, נוגה סתו או עז חרף –\n\nעודנו תמים כהיותו, קופא אל-יקומו סביב,\n\nשוקט אל-זהריו יומם ואל רזי רזיו לילה,\n\nנוצר רוח אפי הטהור ושומר חרדת קדשי\n\nבחיק כל-אבן דומם ובסתר כל-פנה עמומה,\n\nברעד עלה נדף ובצל קטן עבים נמוג;\n\nעוד כל-יעריו על-משמרותם, ארגים צלליהם חורי,\n\nלא-נפקד מהם זלזל ואחת מרשתותם לא נקרעה,\n\nמחבואיהם מלאים עוד פחדי לבבי המתוקים,\n\nוענגי חלמותי משלכים תחת אחד השיחים.\n\nגם-הרריו כלם עוד על-כנם הראשון יעמדו,\n\nעטים כל-מרבדיהם, רקומי ציצים ומעלפי רסיסים,\n\nחותם פעמי עליהם ועקבותי בהם נודעו,\n\nזהר חיי הראשון עודנו שפוך על-פניהם,\n\nבין חגויהם ילין עד-עתה הד תרועת נפשי\n\nורוחי עודנה תועה שם בתמהונה ובאלם שפתה.\n\n\nונוה הורי הדל, קן-מבטחי ואהל שלומי,\n\nמעון אור פני אם, מחבא כנפה וצלה,\n\nאוצר ניחוחי נשיקותיה ומצפון ריח חיקה –\n\nהלא גם-הוא באשר הוא שם בכפר מרחקים,\n\nעל-ראש גבעתו הקטנה בצל ערמון עבת,\n\nעודנו נטוע במקומו ומראהו כימי קדם:\n\nמצער, לבן ונחמד, שפל גג וזעיר אשנבים,\n\nזיזיו רפודים אזוב ומבקיעיו יציץ החציר,\n\nגנים עטרים לו סביב ומגרשות מגדלי פרע;\n\nדומם, עם ארחות העבים, תנהרנה לפניו העתים,\n\nוהוא נצב על-תלו הקטן, נצב יומם ולילה,\n\nצופה לנתיבות עולם וחולם עלי מרחוק,\n\nהגה יהגה-בי תמיד וכתליו יעגמו לי דומם,\n\nזכרי ימלא צפוניו וצל חיי חתום בקורותיו.\n\n\nידעתי כי רק-אחת ישת האדם מכוס הזהב\n\nוחזון זיו וזהר לא-יקום לאיש פעמים;\n\nכי מראה תכלת יש לרקיע ועין ירק לדשא\n\nואור גנוז למלא תבל וזיו פנים לכל-מעשי אלהים,\n\nאשר רק-אחת תזכה להם עין הילד – ולא יוסיף;\n\nואולם ברכת פתאם לאלהים, לנאמן בעיניו יתננה,\n\nלא-תשור עין צנוריה וחזה לא-יגיד מועדה,\n\nדומם אערך-לה ואצפה, יומם ולילה איחלה,\n\nוככנור ערוך מיתרים רוחי נכון לקראתה.\n\nלא-אדע איפה ומתי, וטרם אבין איזה הדרך,\n\nומי יהי המלאך אשר יביא אלי הברכה –\n\nאחת ינבא לי לבי, ונפשי יודעת מאד,\n\nכי-פקד יפקדני החזון ויקר מאויי ישיגני.\n\nובבא הרגע הנאדר, והיה כניד עפעף הנצח\n\nבהציצו עלי פתאם בעד צהר נקרע במרום –\n\nונפקחו עיני וארו, וזכו כעיני הילד,\n\nומראות ילדותי כלם על צבא חליפותם יחד\n\nעם כל-יקומם סביב ינהרו דומם דרך נפשי,\n\nיסלו עלי ארחות זהרם כחלמות בקר בהירים,\n\nהרחקות תקרבנה פתאם, יקיצו קולות נרדמו,\n\nוגונים וריחות נשכחים יקומו שנית לתחיה.\n\nרק-רגע יתמהמה החזון, ושטפני גל-מתקו\n\nואת-כל-עסיס חיי, עד תמציתו, יגמיאני באחת.\n\nושוב אעמד נפעם לפני עולם פלאי בטהרו,\n\nגן נעול וחתום, זרוע חידות ופלאים,\n\nלא-חלה בהם יד ולא-נסה אליהם דבר שפתים,\n\nלבבי ימלא המון ותמהון אלהים על-פני,\n\nבעיני תזרח הדמעה ובנפשי תרועה נאלמה.\n\n",
        "year":"1915",
        "month":"10",
        "published":"yes"
    },
    {
        "poem": "הציץ ומת",
        "content" : "הוא נכנס אל גנזי הפרדס ובידו לפידו –\n\nוחמשים לפרדס שערים,\n\nובכל נתיבותיו חתחתים: תהומי תהומות\n\nוהררי הרים;\n\n\nולהט החרבות בשערים, ואחרי המזוזות\n\nהנחשים למו-ארב –\n\nוהוא עבר שלום בין כלם, פסח על-נחשים\n\nוחמק מתחת לחרב.\n\n\nלפני ולפנים נחפז לבא ולפניו לפידו.\n\nמשתאים, מחרישים\n\nנסוגו תרשישים: עז-נפש, היהרס לבא\n\nעד שער החמשים?\n\n\nהוא יהרס! – ויבא אל גנזי הגנזים,\n\nלא-דרך עוד זר שם,\n\nויחתר עד-גבולות אין גבולות, מקום ההפכים\n\nיתאחדו בשרשם.\n\n\nויוסף ויחתר, וימצא הישר בשבילים –\n\nהעקם,\n\nויט בו, ויבא באחד הזמנים עד-מקום –\n\nאין זמן ואין מקום.\n\n\nעד כלות אור עם-חשך הגיע, עד אפסי התהו,\n\nלא-שלטה בם עין –\n\nושער החמשים, האחרון – אהה, אל מסתתר –\n\nמה רחוק עדין!\n\n\nודעך הלפיד ודעך. הדרכים משתבשים,\n\nהשבילים מתעקלים –\n\nוכלם רק פרזדור לפרזדור – ואי אחרון השערים?\n\nואי עצם הטרקלין?\n\n\nוכבר עיפה נפשו מחתר. לא-נאמן אור עיניו\n\nורוחו לא נכון;\n\nויהי כי לא-יכל עוד לכת על-שתים קוממיות –\n\nויזחל על-גחון.\n\n\nובלחכו עפר, על-שפתיו עוד תחנה אחרונה\n\nבוערת בלי-חשך:\n\n\"לו אבא עד שער החמשים, אך-רגע לוא אציץ\n\nמעבר למסך.\"\n\n\nהתפלה נשמעה; ובטרם הלפיד הדועך\n\nעד-קצו יגיע –\n\nושער החמשים, כליל אבני השיש הטהור,\n\nלפניו הופיע.\n\n\nרועדת היד, מכת זהר העין –הלדפק?\n\nעוד רגע התאפק,\n\nופתאם התחזק ויעז, ויקם מזחל –\n\nויתדפק.\n\n\nאז יכבה הלפיד, ודלתות השער נפתחו –\n\nויצץ שם פנימה,\n\nותצנח גופתו, ובצדה אוד עשן, ותגהר\n\nעל מפתן ה ב ל י מ ה.\n\n",
        "year":"1916",
        "month":"",
        "published":"yes"
    },
    {
        "poem": "חלפה על פני",
        "content" : "חלפה על-פני נשמת אפך, אלהים, ותלהטני,\n\nוקצה אצבעך החריד רגע מיתרי לבבי,\n\nואני זחלתי ואדם ואכלא המית רוחי;\n\nבתוכי התעטף לבי וזמרתי לא-שטפה פי:\n\nבמה אבא אל-הקדש ואיככה תטהר תפלתי? –\n\nושפתי, אלהים, שקצה כלה ותהי כשפת פגולים,\n\nומלה אין בקרבה אשר לא-נטמאה עוד עד-שרשה,\n\nוניב אין אשר לא-התעללו בו שפתים נאלחות,\n\nואין הגיג אשר לא-נסחב עוד אל בית הקלון.\n\nיוני הזכות, שלחתין לעת בקר שמימה,\n\nשבו אלי לעת ערב – והנן ערבים מלמדי אשפתות,\n\nצוחה נתעבה בגרונם ובשר נבלה בפיהם.\n\nאפפוני מלים תופפות, כעדת קדשות כתרוני,\n\nנוצצות בעדיי שוא ומתיפיפות בחן רמיה,\n\nחכלילות הפוך בעיניהן ורקב הזמה בעצמותן,\n\nובכנפיהן ילדי נאפופים, ממזרי עט ורעיון,\n\nעתק ושחץ כלם, לשון רהב ולב נבוב,\n\nעם-הקימוש ועם-החוח יפרו ואין מפניהם מנוס.\n\nיום יום, עם גרף הביבים ועם שפך העביטים,\n\nיבקיע באשם עד-אף כל-נסגר בחדרו ושופך לבו,\n\nלטמא עליו הבל פיו ולהשבית רוחו מטהרו.\n\nאנה אלך מריחם? ואנה מהמונם אסתר?\n\nומי-הוא השרף אשר-יגעיל פי ברצפת אשו?\n\nאל צפרי השדה אצא, המצפצפות לפנות בקר,\n\nאו אקומה אלכה-לי אל-הילדים, המשחקים לתמם בשער,\n\nאבא אתערב בקהלם, אאלף שיחם ולהגם –\n\nוטהרתי מרוח פיהם ובנקיונם ארחץ שפתי.\n\n",
        "year":"1916",
        "month":"4",
        "published":"yes"
    },
    {
        "poem": "שחה נפשי",
        "content" : "שחה נפשי לעפר\n\nתחת משא אהבתכם;\n\nאללי, כי הייתי\n\nאסתרא בלגינתכם!\n\n\nולמה שתם על־נוי?\n\nמה־חטאתי, מה־כחי?\n\nלא משורר, לא נביא –\n\nחוטב עצים אנכי.\n\n\nחוטב עצים, איש קרדם,\n\nעושה מלאכתי לתמי;\n\nורד היום, וידי רפתה,\n\nוקהה שובת קרדמי.\n\n\nשכיר יום קצר אנכי,\n\nפועל נטה לגבולכם;\n\nולא עת־דברים לי עתה,\n\nולא יום תרועה לכלכם.\n\n\nאיכה נשא פנינו?\n\nבמה נקדם יום יבא?\n\nאיש לחשבון עולמו!\n\nאיש לסבלות לבבו!\n\n",
        "year":"1922",
        "month":"12",
        "published":"yes"
    },
    {
        "poem": "ינסר לו כלבבו",
        "content" : "ינסר לו כלבבו קול המון הכרך,\n\nימקו בצחנת בצעו יחדו מץ על דך\n\nויפגל קיא כבשניו זהר שבעת הרקיעים, –\n\nהאביב כחקו נצח, מתוק, טהור, רך,\n\nמכל החרכים יציץ ואתה מרבבות בקיעים.\n\n\nושתיל הרחוב, נטע בין-חמות, תדהר צעיר,\n\nלא זהמו הכרך בעשן תימרותיו,\n\nעל מרבד גז, ציץ תמול, ירקרק בהיר\n\nכאמה על-אמה פרוש מרגלותיו –\n\nגם הוא, כאבות אבות אבותיו\n\nלפני רבאות שנים, ביערות-עד,\n\nלכבוד החג התחדש מחלצותיו,\n\nולתל עפרו צמוד כעולל אל-פי שד,\n\nעל-גל שרשיו יעיר, מלבלב ונהיר,\n\nובכל שרביטיו וזלזליו יאיר\n\nורעד בו מגיל כל-עורק וכל-בד.\n\n\nולנכח נטע זה ורפידת דשאו,\n\nהנהרים לתמם וכמשפטם\n\nאל זיו אדני ולנדבת קרן ישעו\n\nממצרי רחוב רצופי צר וברזל כשריה,\n\nמנהמת שוק, מטמאת עיר ומתים –\n\nמלא רגע נדמה לי, אך רגע קטן,\n\nוהנה נתק פתאם, אין יודע למה,\n\nובעצם תקפו וגבורתו, שאון הקריה,\n\nויעמד מת היקום, וכפסל חרש נסך,\n\nותהי הדממה!\n\nושם, מבית לדממה, מלפני ולפנים,\n\nלי נצנץ רגע קל, וכמו מסדק המסך,\n\nויחלפני כחץ מעט מחזון הבאות.\n\nואקרא בלבי: קן השטן!\n\nמקור כל-נגעי אנוש וחיק כל-זועות,\n\nהכרך, בו מאס לשכנו חסד אלהים\n\nולא תלין עינו בו לעד ולא תנוה –\n\nאחריתך אחרית סדום ונינוה!\n\nגם עתה, בכל-חליפותיך, צבא רגעים,\n\nבכל-שאון רעמך ובמהומת\n\nימיך, טפולי פלאים על-פני פלאים,\n\nהלומי גבורות-יד ותבונות כפים,\n\nכבירי זרמות ועצומי גלים –\n\nראה, מה-בלה וחדל אתה לעמת\n\nהקל ביצירי אל הקלים!\n\nגלגלך סובב עוד, אך עוד לאלוה ימים,\n\nוחצים עוד באשפתו, וברקים לו ורעמים;\n\nובבוא היום ההוא, יום דין ומסה,\n\nכי תשגה מאד, ורב מנשוא המשא,\n\nוכבד מאד העל – והתפוררת פתאם\n\nכמלונת תבן!\n\nוככל אחיך, מצוקי ברזל ואבן,\n\nקרתגה, תדמור, רעמסס ופיתום,\n\nגם אתה בפי שאל מזעפך תשקט.\n\n\nאך גם לעת כזאת, ואחרי זאת,\n\nבאבד כל-שריד לך והיית לבער,\n\nבאשר הוא בחיק אלהים ותחת שחקיו\n\nעוד אחד עץ על אחד תל, כאבות\n\nאבות אבותיו ביערות-עד לפנים,\n\nעל גל שרשיו, רענן ורטב, ישקד.\n\nוכסמל נעורי-עד ללא בלות ורקב,\n\nבאיתן און, מאפל תהום ידלה,\n\nעם אביב ואביב חדש, אך יגלה,\n\nלחיים חדשים יקיץ ויתנער.\n\nודבק בתלו, ומתקו לו רגביו,\n\nומצה ורוה מכליותם לשד,\n\nובאו שפוני טמוני תהום בבשרו,\n\nובלע חילם וינק שפעם;\n\nובלבשו מדי חגו, ציצים לבנים,\n\nסות טהר, רקמת ידי אלהים להתפאר, –\n\nופחד, ונהר, ועמד כילד נפעם,\n\nויעלע זיו מלא פיו כל-ציץ ועלה,\n\nוהמו כתירוש כל-עסיסי קרביו,\n\nוהיה כאבד בעשרו וביקרו,\n\nורעד בו מגיל כל-עורק וכל-בד.\n\n",
        "year":"1926",
        "month":"5",
        "published":"yes"
    },
    {
        "poem": "אמי, זכרונה לברכה",
        "content" : "אמי, זכרונה לברכה, היתה צדקת גמורה\n\nובאלמנותה עניה מרודה.\n\nויהי ערב שבת, החמה בראש האילנות –\n\nובביתה לא נר ולא סעדה.\n\n\nבדקה ומצאה עוד, מעשה נסים, שתי פרוטות –\n\n“הלחם אם נרות?” – פסחה,\n\nרצה ותשב, ובידה הצנומה משאת הקדש:\n\nשני נרות הברכה.\n\n\nשבעה כוכבים במרום, וליל שבת אמי\n\nשבעה לו נרות – עינים.\n\nהיקבע אלהים שבת קדשו? וכי יקבע, מה-תעשה אשה?\n\nיהי שמו מברך על שנים!\n\n\nויברך על מפה נקיה ללא פרוסת חלה –\n\nותחבש שביס-שבת לראשה,\n\nותחלף שמלתה, ותכון לקראת אלהים\n\nוהשבת הקדושה.\n\n\nויהי בהעלותה הנרות ולא יכלה התאפק,\n\nכי מר לה, כי רתח לבבה,\n\nותבך הצדקת, ודמעה מקמטי לחייה נפלה –\n\nונר אחד תסס וכבה.\n\n\nעמדה השבת נכלמה, עורת עינה האחת –\n\nהתפלצה האשה:\n\n\"התבזה, אל, מתת אלמנה? אם חטאה אמתך –\n\nשבתך מה-פשעה?\n\n\nמדוע נקרת את-עינה?\" ובעמדה עצומת עינים\n\nושכוכת כפים, סולדת בחילה,\n\nרקדו כתפיה ושביסה במחנק הבכי\n\nובלהט התפלה.\n\n\nתהומות מלבה שועו, אמהות וכרובים\n\nהתיפחו מגרונה.\n\nלא שמעה עוד אזן של מעלה, לא ראה עוד כסא הכבוד\n\nבהתעטף כה נפש ביגונה.\n\n\nאז תשל מלחי הצדקנית דמעה אחת בוערת,\n\nרסיס אש להבה,\n\nובצנחה, ויפל בבית אור משנה, כי נצת\n\nהנר אשר כבה.\n\n\nכמעט פקחה אמי עיניה העששות וארא:\n\nאור שבעת הימים שם יהל,\n\nכי נשקה השכינה עליהן. – תעמד זכות הצדקת\n\nלנו ולכל-ישראל.\n\n",
        "year":"1931",
        "month":"1",
        "published":"yes"
    },
    {
        "poem": "גם בהתערותו לעיניכם",
        "content" : "גם בהתערותו לעיניכם, ועד למעמקיו –\n\nאל תצהלו כאבירים.\n\nאך התל התל בכם ללא רחמים\n\nועד למנוד ראש לעג לכלכם.\n\nנקליתם מחשוף לכם אחת מני אלף\n\nמהגות לבו עליכם,\n\nעל-כן יתגל, למען העלם מאד מעיניכם\n\nולמען התעותכם.\n\nשוא תחפשוהו במחבואי חרוזיו – גם אלה\n\nאך כסות המה לצפוניו,\n\nמבעד לטוריהם, כמו מבינות לחרכי סוגר,\n\nלביא לוהט וזומם יציץ,\n\nישלה למראה עין, יתאפק או ירגן חרש –\n\nושאגת אש עצורה בעצמותיו.\n\nלילה מלילות יבא, ובעצם שנתכם המתוקה,\n\nיבהלכם הד רעמה פתאם,\n\nממרחק לא פללתם, מילל ישימון, תגיעכם,\n\nואתם טרם תבינו.\n\nנשבר הסוגר בן-לילה, היו בריחיו רסיסים,\n\nוהלביא נמלט למכורתו.\n\nעוד הבקר עם פרץ שמש, עז-נפש ונאדר,\n\nנצב על קדקד צור יופיע,\n\nבוער בזהב תלתליו ונאפד רעמתו הכבדה –\n\nכלו אומר: מלך!\n\nעיניו תרשפנה בוז ואפו יריח טרף\n\nותרועת דרורו שרשי הרים תחריד.\n\n",
        "year":"1931",
        "month":"2",
        "published":"yes"
    },
    {
        "poem": "ראיתיכם שוב בקוצר ידכם",
        "content" : "ראיתיכם שוב בקצר ידכם ולבבי סף דמעה.\n\nאיכה דלתם פתאם, איכה חדלתם ישע!\n\nאיכה נעזבתם בדד, אבדי עצה ונתיבה,\n\nללא מחונן ומשיב נפש וללא מכונן צעד.\n\nמי אסף גיל הפדות מעינכם ומי כבה שביב אשה?\n\nלמה שפל קולכם היום ומדוע כה נבלה שפתכם?\n\nותמול עוד צללו אזנים וספים רעשו לתרועתכם.\n\nמי הקדיר עליכם עפעפי שחר בטרם יבקע,\n\nומי הכרית ששון תקוה ואחרית מאהלי דלים,\n\nצחוק ורננה מגרון ילדים ושאון-עם מבתי מועד?\n\nמי הזנה את-בחוריכם ויטם מארחות נער,\n\nלכלות כחם לריק ולתתם לראוה ולשמצה,\n\nומי הרחיב פיהם וימלא בטנם קדים\n\nולהורות נתן בלבם ולהטיף – תחת למד והקשב?\n\nומה-שפך התמיד מעל כל-במה על קדקדיכם,\n\nזרמת מלים נבובות, מזרת מוץ ונערת,\n\nלהפך יקר הגיגכם לשקוץ משומם ולתועבה?\n\nמי הפריח בבשרכם, להמקו, צרעת מתנבאים נכפים,\n\nטמאי נפש מתקדשים, שבע תועבות ושמונה שרצים בלבם,\n\nהמשועים כל-היום, אחוזי עוית ומרתחי קצף, לגדלות,\n\nובתפשם בפיהם את-המרבה ובתבעם אותו מזולתם,\n\nנפשם תרועה, וידם לשכר, כאלו כבר בצעוהו;\n\nומי השליח בכם להקת חורצי עט ולשון,\n\nעדת נגועי אלהים, אכולי משטמה ומזי קנאה,\n\nלסכסך אתכם איש באחיו ולהאכילכם את-בשרכם\n\nולפגל עליכם כל-קדש בהבל פיהם ובמגע אצבעם?\n\nמי התיר אגדתכם ויחצנה בין נערים אוילים?\n\nאנה נפוצו נקבציכם ומדוע בושש מאספכם?\n\nאיפה נחבא קול המצוה, מדוע לא ישיג אזן?\n\nהשב והתל בכם אלהים, אם תעתעו בכם נביאיו,\n\nוהשיבכם מחר נכלמים וחפויי ראש לנתיב התלאה,\n\nלמען נסותכם ולמען ענותכם עד מות, עד האכזרי ממות:\n\nזחל על גחון, – מפלצת למשפחות האדמה\n\nומרמס לרגל גאוה, – לקראת בוז ודראון,\n\nשתות כמים קלסה וגמע רק כממסך יין\n\nוגרם חרשי כוס התרעלה אחרי מצותכם קבעתה,\n\nעד הגיעכם אל שלחן עמים פדויי אלהים וקריאי מועד\n\nכורתי בריתם לשלום עולמים עלי זבחיכם,\n\nולקטתם תחתיו בהונות ידיכם ורגליכם המקצצות.\n\nואם אזלת יד כלכם גם יחד מהושיע לנפשכם,\n\nהאין איש ביהודה, האין אחד בכל-מערכותיכם\n\nגבר חיל, מושל בעז, גדל-רוח ונגיד-עם,\n\nתקיף ובר לבב, שבט ברזל ותבונות כפים עמו,\n\nאשר יאחזכם בציצית ראשכם וינערכם בחזק-יד\n\nכנער שכור הלום סבאו ומתבוסס בקיאו,\n\nלמען השב רוחכם וכחכם אליכם ולמען הקימכם?…\n\nאיכה דלתם פתאם, איכה חדלתם ישע!\n\nאיכה נעזבתם בדד, אבדי עצה ונתיבה! –\n\nראיתיכם שוב בקצר ידכם ולבבי סף דמעה.\n\n",
        "year":"1931",
        "month":"6",
        "published":"yes"
    },
    {
        "poem": "על שילשים",
        "content" : "על-יד סבו הנכד,\n\nהבן ליד אביו -\n\nיחדו ארגו מסכת\n\nפלאיך, תל-אביב.\n\nאך ידע סב ונכד\n\nולאב ולבן יגד:\n\nלא תמה עוד המלאכת;\n\nעוד לא רפתה היד.\n\nבצעק העם לישע,\n\nובבא הקול: “מלט!”\n\nשפלות ידים פשע\n\nועצלתים חטא.\n\nוזאת לדור אחרינו:\n\nבשקד ובעמל\n\nתברך מחרתנו\n\nפי שבע מן התמול.\n\nכי ברכת אל יש חלף\n\nעמל בנים ואבות:\n\nאחד יהי לאלף\n\nהאלף– לרבבות.\n\nחזק ואמץ! קדימה\n\nבלי חת לקראת האור!\n\nעד תל אביב נשימה\n\nלמשוש כל-דור ודור.\n\n",
        "year":"1934",
        "month":"4",
        "published":"yes"
    },
    {
        "poem": "באהל התורה",
        "content" : "חצות הליל. שקט, דממה.\n\nסהר-כסף האיר פנים.\n\nבבית המדרש בשלחנות\n\nתמתק שנה לבטלנים.\n\nובחלומם: מאכל-תאוה\n\nאך ללקק לשון אין. –\n\nשם בפנה ישב עלם\n\nובספר ישים עין.\n\nקולו חדר לב וקרב,\n\nנפשו תבער כלהבה,\n\nיצלל, יעל, עלה, ירד:\n\n“אלא קשיא”, “אמר רבא”.\n\nומתחטא לפני רבא,\n\nעל רבינא מתגעגע… –\n\n– לך לנוח, עלם יקיר!\n\nאתה עיף ויגע. – –\n\nהוא לא ילך, עוד בקרב\n\nבער אש, הנר לא כבה…\n\nאלי, אלי! כמה קסם\n\nיש במלים “אמר רבא!”\n\nכמה קסם, כמה כח\n\nיש בספסל ובגמרא\n\nלמשך לב בן איש ישראל\n\nעת מחוץ תופיע נהרה;\n\nעת במרומים שוט ישוטו\n\nגזרי עבים זכים, ברים;\n\nסהר-כסף יקר הלך,\n\nשט ועובר בין הגזרים;\n\nמן העצים זמירות ליל\n\nקול תתנה ותשוררנה;\n\nבאגמים וביאורים\n\nהצפרדעים תקרקרנה;\n\nעת בין נבכי שקט ישוט\n\nמלאך שנה ובדממה\n\nישפך רוחו על כל בשר,\n\nתנום, תחלם כל הנשמה. – –\n\nהוא, אך הוא – הוי אבן דומם –\n\nישב, הגה, “אמר רבא” – –\n\nזה כחך לאלהיך,\n\nיעקב בן ישראל סבא.\n\n",
        "year":"",
        "month":"",
        "published":"no"
    },
    {
        "poem": "אכילת אשם",
        "content" : "חטאת עמי יאכלו\n\n(הושע ד, ח)\n\n\nלקדם עת רצון, ולהעיר השחר,\n\nבחדש השביעי בתשעה לחדש,\n\nולהקיף סביב ראשי בתרנגול צחר –\n\nמימים ימימה כן דרכי בקדש.\n\n\nשכוי לבן אבחרה, כלבן צמר צחר –\n\nכן מנהג ישראל, כן הורוני אבותי,\n\nואקיף ראש ותלאה, אסבהו סחרחר,\n\nונשא עליו השכוי את כל עונותי.\n\n\nגם כל היום צמתי מערב עד ערב,\n\nהתעניתי מעון, עדי תקעו בשופר,\n\nהודיתי ועזבתי, כי לפשוע לא ארב\n\nאמר גמרתי. האח! מצאתי כפר.\n\n\nמפשע רב נקיתי, הטהרתי מעוני,\n\nאת לבי הזכותי – ובשמעי קול השופר\n\nרצתי חיש הביתה לשבור רעבוני,\n\nרצתי חיש כאיל, דלגתי קל כעפר.\n\n\nואסעד חיש את לבי, אכלתי בחפזון,\n\nכלחוך השור לחכתי בשר נשוא אשמותי,\n\nגרמתי את עצמותיו, שלחתי במו רזון,\n\nויבאו החטאים כשמן בעצמותי.\n\n\nהוספתי לטעום טעם1 כטעם לשד השמן,\n\nואכל בכל פה גם העור והפדר,\n\nעל קרביו ועל כרעיו, הפרש והדמן,\n\nואנכי לא ידעתי כי אורב לי בחדר.\n\n\nאנכי, הה! שכחתי כי אוכליו יאשמו,\n\nכי את בשר שקוצי אכלה לתאבון,\n\nופשעי הקיאותים ישובו בי יקומו,\n\nישובו על עקב בשתם הפשע והעון.\n\n\nואנכי לא ידעתי, שכחתי, הה! בחפזה\n\nכי בטני תשג קרבה אשר תמול הפליטה,\n\nואכל כנף־שקוצי, אכלתי שוק וחזה,\n\nבלעתי קיא־חטאתי וירדו מטה מטה.\n\n\nועוד בבקר השכם, ממחרת צום כפורים\n\nהוספתי חטא על פשע, עוד יתר מבתחלה:\n\nרצותי את עמיתי, הכיתיו במסתרים,\n\nחרשתי רע ואון, מזמות בל אוכלה.\n\n\nלשוא נערתי חצני, נערתי חטא למים,\n\nלשוא בכנפי שכוי צררתי צרור פשעי,\n\nובאכלי בשר קרבני, בשר אשם בעל כנפים,\n\nעמו גם עוני שבו לתוך מעי.\n\n\nעל כן הרביתי פשע, צמאה עם הרוה\n\nהתלקטו שנה שנה חדשים גם ישנים,\n\nאז ידעתי פשר, בנתי רז “בעל תשובה”,\n\nששב על עונותיו וחטאיו הראשונים.\n\n\nכן דרכי כל הימים, – כן דרך איש ישראל –\n\nמפשעי כי עצמו לא אוכל, הה! נקיון,\n\nאם שלחתים על ראש שכוי, ואכל ואתגאל\n\nואטפל על עוני זדון על שגיון.\n\n\nובפושע זה הלבן\n\nאחטא כל הימים,\n\nאאדים חטא ועון\n\nכאילים מאדמים.\n\n",
        "year":"",
        "month":"",
        "published":"no"
    },
    {
        "poem": "אל המשורר",
        "content" : "ראש רב המחשבה,\n\nלב חוצב להבה,\n\nקול שדי מדבר בקול…\n\nלו אלף עינים,\n\nלו רבוא אזנים,\n\nויחזה ויקשב בכל.\n\n\nלו נפתח הצהר\n\nבשחק לטהר,\n\nבו ירן שיר קדש והוד.\n\nבכבודה השכינה\n\nמקשבת לרנה\n\nאראלים ימתיקו לו סוד.\n\n\nוישקף ממרום\n\nאל צפון אל דרום,\n\nעמקה עמקה השאל.\n\nבה ירא כל חלאה,\n\nמשם יבט הלאה,\n\nוידע ויבן את הכל,\n\n\nכילד הוא תמים,\n\nלו ילדות עולמים,\n\nכישיש יפח לקץ.\n\n",
        "year":"",
        "month":"",
        "published":"no"
    },
    {
        "poem": "(נוסח ראשון של אל האגדה שפורסם)האגדה",
        "content" : "בכם עלי תלמוד, בכם עלים בלים,\n\nהגדות נחמדות וקדומות,\n\nבימי חיי הבלי כי אהגה נכאים –\n\nבכם נפשי תמצא תנחומות.\n\n\nבנקיק סלע אפל ובמחשך חר עפר\n\nשם תחיה, תשגב תולעה;\n\nובחשך סתרכן מתגרת עריצים\n\nתרגיע שם נפשי הנכאה.\n\n\nאור בהיר בשחקים אור דעת הארץ\n\nכמים בים היא מלאה;\n\nאור דעת… אור מתעה… הוי עיני תחשכנה,\n\nלא לי אור, לא לי הוי תולעה…\n\n\nהבט לא אוכלה, הוי עיני תחשכנה\n\nלראות אור רקב אור דעת;\n\nאסתירה את פני, אטמן בעפר\n\nואבוא בצור כתולעת.\n\n\nמאור אלך חשך, מארץ גרשתי\n\nתפתחו לי שערי רקיע.\n\nוללבי החלל מבעד ערפל\n\nאור חדש אור עולם יבקיע.\n\n\nוכאבי יחשך, אנחם על עפר\n\nכי אראה בשחק עזרתי.\n\nאדע בשחק חי חי גואלי\n\nהנחלה על שברי מכתי.\n\n\nמר רשע כסל, ורשעת חכמים\n\nאחריתה הוי מי ישורנה…\n\nבחכמה להרע, לעשוק דין דלים\n\nתקוה לסכלות ממנה.\n\n\n“גם אורך יבקע, עוד יזרח לך שמש”\n\nקויתי, חכיתי – ואין;\n\nהוי אמרי נואש! איך שוא תנחמוני\n\nאת הבל איכה יאהב קין?..\n\n\nאז איגע מרדף אחרי צללי תהו\n\nוצל עלים בלים אחמדה;\n\nשם אבכה ואשקט, ושם גם תנחומות\n\nאינקה משד ההגדה.\n\n\nשפל ובזוי בגוים נתתי,\n\nגם לבכות לא יתנו ברמה…\n\nלוא לבכות די שפקי לי נתנו, בכיתי\n\nעד רוח בקרבי לא קמה.\n\n\nהן כנור לי היה ותליתיו על ערבי\n\nהנחל ששמה ישבתי;\n\nגם הרבה בכיתי… ובנחלי דמעות\n\nהכנור מידי עזבתי.\n\n\nהוי כנור ישרון! נעים זמירות ישראל,\n\nזה כנור לדוד ושלמה,\n\nבך ראה יה דוד, ושלמה בקדש\n\nבך חזה שולמית בחלומו…\n\n\nומאז ועד עתה אין מלך בישרון,\n\nאין מלך, אין כנור ונבל;\n\nעגבי – קול בוכים, כנורי כיונים\n\nיהגה על אפיקי בבל…\n\n\nאל הד המנגינות גבורי הרוח\n\nבבבל אז כרו אזנים;\n\nרק קול דממה דקה בתלמוד צפנו\n\nאך אזני תשמענה פי שנים.\n\n\nומאז ועד עתה כי אהגה נכאים\n\nהגדה לכנור אקחה,\n\nבה אבך ענות עמי, בה אשיר תנחומות –\n\nאנגן ותהי לי הרוחה.\n\n\nאז ראש עמי אחז, מה שגיא מה כביר\n\nשיא חסנו ועזו בשחקים…\n\nאבינה אחריתו, כי עם זו תולעת\n\nעוד ישר ויוכל ענקים.\n\n\nהוי עלים בלים! מה נעים גורלי\n\nכי אתם עמדי בחיים;\n\nבידכם האחת לי תתנו טוב ארץ,\n\nבשניה – כל קדשי שמים…\n\n\nהוי עלים נובלים! כביר מצאה ידכם\n\nכי לא כעלה נדף נדפתם\n\nמרוח זלעפות, מסופת שלכת\n\nכרדוף את קש יבש נרדפתם.\n\n\nמסערות וסופות, מנחלי בליעל\n\nשסחפו אתכם כל הימים,\n\nמגבעות חול לוהט שכסו עליכם\n\nצלמות – והנכם קימים!\n\n\nואם עלה טרף הרוח באפו\n\nושם שורה נסמן בסערות\n\nופה פרץ נבעה הנחלים נבעו\n\nוכלם כמו הפכו שדה קברות;\n\n\nאז תחת העיים בין גלים הנצים\n\nשם צבור שם קבור אשרנו…\n\nשאול שם הציע כל קדש ויקר\n\nכל יקר – לא ישוב אלינו…\n\n\nואני יתום אמלל בראש מט לארץ\n\nאבכה בבכי כוס חרבות;\n\nארידה בשיחי עד אכלה בדמעות\n\nארידה על קברי האבות!…\n\n",
        "year":"",
        "month":"",
        "published":"no"
    },
    {
        "poem": "ארץ שחולה כפנינים",
        "content" : "ארץ שחולה כפנינים,\n\nשמיה כבדלח לטהר,\n\nשמן פלגיה ימשכו\n\nואבניה כספיר לזהר.\n\n\nארץ שצפון בה רגש…\n\nבה לוטים זכרונות קדומים –\n\nאבחר אשתפך בחיקה\n\nאשתפך – ואמצא נחומים.\n\n\nאשתפך בחיק אם אוהבת,\n\nחקתני מאז על כפים,\n\nוצרור בכנפה אישנה,\n\nאישנה – עד בלתי שמים…\n\n\nאישנה ואחלום חלום ציון,\n\nאישנה – עד עולם עד נצח;\n\nעד–דעה הארץ תמלא,\n\nוכלה גם און ורצח…\n\n\nאישנה – אך לבי עוד ער בי\n\nואזני תשמענה עוד חרש\n\nשיר ציון מכנף אם אוהבת,\n\nשיר שנה בנוע הערש…\n\n\nותמרר, – ותנעים זמירות,\n\nלחליפות שיר תוגה שיר נעים;\n\nשיר נעים לימים הטובים,\n\nשיר תוגה לימים הרעים…\n\n\nאז ירעש יתחולל הלבנון,\n\nימסו כדונג ההרים;\n\nהשרון יתמוגג בבכי,\n\nוציון אז תבך במסתרים…\n\n\nאז תזעק ותחיל הרמה,\n\nמרה יבכיון הגבעות;\n\nתמס יהלוך הירדן\n\nוהיה לנחל דמעות…\n\n\nותוסף להמר ולהנעים\n\nלחליפות שיר תוגה, שיר נעים;\n\nאראלים אז חוצה צעקו,\n\nודמעות אז ערפו שמים…\n\n\nוללבי חליפות כמהן\n\nתוגה ונעם נשקו;\n\nומערכי לבי פנימה\n\nמערכות מנגינה דפקו.\n\n\nותזמר – ואחלום חלמות,\n\nחלמות וזמירות נפגשו;\n\nנדמו עת נדמה שירתה,\n\nותשר – ויתחדשו…\n\n\nאז שרה את אשרה מלפנים\n\n– את דוד ושלמה חזיתי…\n\nחזיתי את עמי בוטח\n\nואישן– מה ערבה לי שנתי!…\n\n\nהארץ גן עדן לפני,\n\nעל ראשי שמים מזהירים…\n\nחיי לי שירות נעימות:\n\nזמרת־יה, צליל שיר השירים…\n\n\nאביב חלד עמי חזיתי,\n\nעת דודים בקדמת נעורים…\n\nהגיון לדוד בכנור,\n\nושלמה אז שר שיר השירים.\n\n\nעל מצחו טל ילדות לא חרב,\n\nכמו נטע עוד רטב רענן;\n\nכי נער ישראל לארצו\n\nוישכן בחיקה שלאנן.\n\n\nבה רבץ כלביא אין מחריד\n\nעל ראש שניר וחרמון בה רמו;\n\nכי קדש ישראל לא[דנ]י, –\n\nכל בזיו, כל אכליו יאשמו.\n\n\nעוד רבים בקדש חזיתי\n\nחזיונות – לקול אם הבנים…\n\nהשירות מפיה נזלו\n\nעל לבי כנחל עדנים…\n\n\nמלבי עוד הלאה נקבו,\n\nנקבו עד נפש פנימה…\n\nחם צח עלי אור בה שפכו\n\n– מה טובה שירתה ונעימה!..\n\n",
        "year":"",
        "month":"",
        "published":"no"
    },
    {
        "poem": "אל הצפור (כתב יד)",
        "content" : "שלום רב שובך, צפורה יקרה,\n\nמארצות החמות לחלוני!…\n\nאל קולך כי ערב מה נפשי כלתה\n\nבחרף בעת עזבתני…\n\n\nאת עזבתני – ואני לאנחות\n\nנשארתי בארצי הקרה,\n\nעננים נזעמים ראיתי ראשונה\n\nורוחי הטובה אז סרה.\n\n\nהגשמים ידלפו – וירב הרפש,\n\nהימים עצלים, נרדמים;\n\nובעצלה כמהם בי ערקי ישכבו,\n\nוברפיון יזחלו הדמים…\n\n\nהשבה הארץ לרפש עולמים?\n\n– העבים ימלאו, יערפו;\n\n“ויהי כן לנצח” בנפשי דמיתי,\n\n– הגשמים ידלפו, ידלפו…\n\n\nנשיתי רננים, נשיתי צפרים,\n\nגם אותך שכחתי שכח,\n\n– איכם, איכם הימים הטובים\n\nואיה נחבאתם לברח?…\n\n\nאך הנה הימים המרים הקרים\n\nתחתימו כפרץ אתיו,\n\nנפרץ גג ביתי, שם טרד הדלף,\n\nהקירות יבכיו, יבכיו…\n\n\nויבא החרף ויפקד צבאותיו,\n\nהקרח, השלג, הקרה…\n\nקרח נשמתו, ולשונו להטת\n\nכמחט בבשרי דקרה.\n\n\n“פתח דלתיך” בחלוני בלילה\n\nהסערה הקרה דפקת;\n\n– סורי, גברתי, הן פה לא יכירך\n\nמקומך – אין עצים לשקת.\n\n\nותעל כגנב בעד הארבה\n\nותילל ותבך כיענה,\n\nוכיללת אחים בין חרבות שאיה\n\nאזני מן הסערה תשמענה…\n\n\nוילד לפצעי אז אשתי המליטה\n\nותבא עד משבר – ותמת…\n\nכה דומם כמות ישבתי לבדד\n\nואהגה בעולם הנשמות…\n\n\nהחלונות הלבינו כמתים מקרח\n\nבעדם יציצו לי רפאים…\n\n– מדוע כה תבכי, צפורי יקירה,\n\nמדוע כה תהגי נכאים?…\n\n\nכה ארכו הימים, כה ארכו הלילות,\n\nכה ארך העמל, העני!…\n\nאוי הרפי, אל תבכי, מדוע צפורי\n\nתוסיפי יגון על יגוני?…\n\n\nלא דמע ובכי לי גהה ייטיבו,\n\nלא אלה ירפאו מכתי…\n\nכבר עיני עששו, מלאתי נאד דמעות,\n\nכבר הכתה לרסיסים לבתי…\n\n\nכבר כלו הדמעות, כבר כלו הקצים\n\nלא הקיץ עוד קץ על יגוני… –\n\n…שלום רב שובך מארצות החמות\n\nצהלי צפורי ורני!…\n\n\nעוד ירבו הימים – ואת שנה שנה\n\nתנודי אל ארץ החמה,\n\nואני פה אותר – כה לבי ינבא –\n\nעד מתי, אדוני, עד כמה?…\n\n",
        "year":"",
        "month":"",
        "published":"no"
    },
    {
        "poem": "המלאך העף",
        "content" : "המלאך העף שם ברמה\n\nונושא בזרועו נשמה,\n\nכוכבים, כל צבא השמים\n\nיטו לשירו אזנים.\n\n",
        "year":"",
        "month":"",
        "published":"no"
    },
    {
        "poem": "חוה והנחש",
        "content" : "והנחש היה ערום מכל חית השדה\n\nבראשית ב, א\n\n\nהנחש: פתחי לי דלתיך, חוה יונתי!\n\nלבקר במעונך הנה באתי!\n\n\nחוה: מה תעשה פה בלילה?\n\nבליל חשך, נשף ואפלה?\n\n\nהנחש: פתחי הדלת, יונתי! מהרי!\n\nאחר נשתעה, ודבריך תדברי!\n\n\nחוה: איכה?! מאפל לא תראה.\n\nפתחתי הדלת, מהר בואה!\n\n\nהנחש: מה שלומך, תמתי? הן זה מכבר\n\nפניך לא ראיתי, ירח עבר.\n\n\nחוה: הודות לאל הכל שלום.\n\nאך מה הניעך לבוא הלם?!\n\n\nהנחש: הן אישך הזקן הנרגן,\n\nמנעך מאכול מעצי הגן?!\n\n\nחוה: חלילה! רק מעץ הדעת\n\nצוה לבלתי בו געת.\n\n\nהנחש: ואת, חוה, ידידת נפשי!\n\nהתשמעי אל אישך? בושי!\n\nהתשמעי אל דברי אישך הסכל\n\nומעץ הדעת לא תאכל?\n\nעליך לא האמנתי כזאת מעולם\n\nכי תשמעי לדברי אישך החולם.\n\nלאשה חכמה דמיתיך, רעיתי,\n\nאך עתה נוכחתי כי שגיתי.\n\nסלחי, יונתי! אם אמר כזאת\n\nכי אנכי אהבתיך זה לך האות.\n\nשמעי לי, אהובתי, הפעם\n\nומפרי עץ הדעת טעם.\n\nהבאתי לך מפריו תפוח\n\nמעלה לאף ריח ניחוח,\n\nכמור דרור וראשי בשמים.\n\nאכליהו וייטב לך כל הימים.\n\n\nותקחהו חוה מיד הנחש\n\nורב תודות לבה לו רחש.\n\nויהי כהתמה לאכל ויהפך לרעל\n\nכי הנחש ארסו בו מהל.\n\nויהי כי בא בקרבה הארסה\n\nותפל לארץ והמיתה.\n\n*\n\nאף כי חוה נגזרה מארץ החיים\n\nוהנחש עתה קצוץ־הרגלים\n\nאך עוד עתה יזחל הנחש על כרסו\n\nוישלח בחוה את לשונו וארסו.\n\n",
        "year":"1892",
        "month":"",
        "published":"no"
    },
    {
        "poem": "תענית צבור לעצירת הצדיק",
        "content" : "חסידים קדשו צום, קראו עצרה,\n\nכי נעצר הצדיק, הה צוקה וצרה\n\n(המלעיבים בקדושים ואמונה מהם פסה\n\nמתלחשים כי באה לו זאת מאכילה גסה).\n\nויצומו מעת לעת שלם, מלילה עד לילה,\n\nעד שעשו רעש בפמליא של מעלה.\n\nולעת ערב, בהגיע תפלת הנעילה,\n\nנרפא הצדיק, כי נתקבלה התפלה,\n\nויפתחו הצנורות, מהר צועה הפתח,\n\nוישפיע שפע רב וכל אסוריו פתח.\n\nויהי בהפנותו… בעת פנה היום\n\nויסעדו את לבם אחר הצום.\n\nובזכות הרבי, הצדיק הותיק\n\nאכלו לשבעה ולמכסה עתיק…\n\n",
        "year":"",
        "month":"",
        "published":"no"
    },
    {
        "poem": "חלום חזיון אביב",
        "content" : "כר ואחו פרחים עטו,\n\nומרוח צח יפוח\n\nשם ינועו אף ינטו,\n\nואני הולך שם לשוח.\n\nהולך אני, אטה אזני\n\nפרחים שמה מה יביעו,\n\nמה תגדנה החבצלות,\n\nהשושנים מה ישמיעו…\n\nאלפי קולות תשמע אזני…\n\nכל עוף כנף יתרועעו.\n\nשם הזמיר ייטיב נגן,\n\nהאלונים כף ימחאו.\n\nובמקהלות שם ישירו\n\nהצפרים וירננו,\n\nעולליה חסידה תקרא\n\nעל הברושים שם קננו.\n\nואני הולך – עיני דלו\n\nאל ים פלא, ים התכלת,\n\nשם השמש רוחצה, שוחה,\n\nתזרום אורות כשבלת.\n\nובתהומות ים האורה\n\nחזיון נעים תשור עיני,\n\nאיך הכרובים שם יצחקו,\n\nשם האחד אל השני\n\nבמלא חפניו יזרק מים\n\nצחים זכים כספירים,\n\nומשנהו יטבלהו\n\nשם בגלים המאירים.\n\nיצלול, יעל עטוי אורה,\n\nישום ישאף אף יפוח,\n\nומטר זהב ירד ארץ,\n\nחרש ישב גם הרוח…\n\nומטר זהב ירד ארץ…\n\nחצים יפלו שם הנטיפות,\n\nשם מקשת הארגמן\n\nותפלחנה לב ה…\n\nהוי! הנה בנתי לרעכן,\n\nהשושנים וחבצלות!\n\n– הן התאדמו אף חורו, –\n\nבשנה בשנה, ההוללות!\n\nאל הכרובים הנחמדים\n\nהן נשאתן את עיניכן,\n\nובלט אהבה תהגו\n\nאל היקרים ללבב[י]כן.\n\nעתה אדע את אשר שחה\n\nהשושנה לחבצלת\n\nעת כפפה ותשוח\n\nאדות שוכני ים התכלת.\n\nכרובי שחק הנחמדים,\n\nהגתה דברה היפיפיה,\n\nותתאדם השושנה,\n\nויחורו פני השניה.\n\nגם הפרחים שם הביעו\n\nהגות רוחם וישיחו\n\nומרוח אט יפוח\n\nכפו ראשם וישחו.\n\nוממעל כרובים שוחקים\n\nרשפי אש כטל ירעיפו\n\nלשושנים בנות אדמה,\n\nוילבבו כי ישקיפו.\n\nובמרחבי הרקיע\n\nאט יזולו יבלי תכלת,\n\nשמש אביב בם רוחצת\n\nתזרום אורות כשבלת.\n\nובתהומות ים האורה\n\nצולל שמה מבט עיני,\n\nאתו יחד עשתונותי\n\nהה, לא אדע נפשי אני!..\n\n",
        "year":"",
        "month":"",
        "published":"no"
    },
    {
        "poem": "לכי דודה",
        "content" : "לכי, דודה, נצא השדה לשוח,\n\nשם יחיו יצהלו כל ילדי הטבע,\n\nשם אור שמש צדקה, מה נעים הרוח,\n\nעם ציפור דרור ננוד על כל הר וגבע;\n\nבלט תחת ארג מסכת מרגוע\n\nבתנועה חרישית זיז שדי ינוע.\n\nשם שלמת ירקרק ההרים דשאו,\n\nעלימו עדרים מרעיהם יתורו;\n\nצנה ואלפים בראש הר יקראו\n\nוראשי שבלים בעמק יזהירו;\n\nשם דרור לכל נפש, לרוח אין כלא,\n\nהתחושי? התבני? התחשקי באלה?\n\nלכי דודה, נצא החרשה לשוח,\n\nבצלו נחמדה משמש יכנו;\n\nשם דליות הארז, שם עץ התפוח,\n\nשם כל בעלי כנף בעז ירננו;\n\nשם ישיר הזמיר המשורר פלא,\n\nהתשמעי קול שירים? התביני לאלה?\n\nלכי, דודה, נצא, בכפרים נלינה,\n\nאך שם שלוי עולם משכנות מבטחים,\n\nיומם בשדה נעבוד ברינה,\n\nבלילה נרגיע עת שוקטים ונחים\n\nכל ילדי הטבע מתחת שמים,\n\n– עבודה ומנוחה מה טובו השנים! –\n\nרב לך לענות מפני עם לא היה\n\nללחך עפר ארצו ולמות ברעב;\n\nרב לך שתות כוס תרעלה לרויה,\n\nמידי אלהיך שתי בכוס זהב.\n\nולאחז בידיו מי זה יואל\n\nאת כוס התרעלה עד “גאל ישראל”?\n\nפה יבש שרשך וקצירך ממעל;\n\nבבקר תפרחי לערב תבלי;\n\nשם דשן ירעפו כל צעד ושעל,\n\nאם אחת תקומי לעד לא תפלי.\n\nלרוץ ארח כאילה רגליך תשוי.\n\nקומי וצאי לך, יונתי התמה,\n\nהימני, השמאלי או נודי ההרה,\n\nפה קנך השמו, קדרת בלא חמה,\n\nמלאת בלא יומך ועצמך נשברה,\n\nושם סכת שלום ונוה אהבת תמים\n\nבצלם תרגיעי, תגורי עולמים.\n\nמארץ אכלת, מארץ בגדת\n\nקומי וסעי לך, יונתי התמה,\n\nאל ארץ שקטת, אל ארץ נחמדת\n\nעליך מחכה זה כמה, זה כמה…\n\nשם גוך הנדכא ונפשך הנכאה\n\nימצאו קן שלוה, ימצאו מרגעה.\n\nציונה, ציונה, אל ציון הנשמה,\n\nאליה שאי עין, אליה שאי אבר;\n\nציונה, ציונה, יונתי התמה,\n\nלא רוח לאסוף, לא לחצוב לך קבר,\n\nרק לחיות ולפרות ולהיות לברכה\n\nולשית למעין את עמק הבכא.\n\nבנוה סכת שלום תשקטי, תשלוי,\n\nאת רבצך אין מחריד, לבטח תשכני,\n\nממעין החיים בששון תשאבי,\n\nתצהלי משמן, מטוב לב תרני,\n\nתזרעי, תקצרי, ואלמות תשאי\n\nופרי עבודתך תלבשי, תשבעי.\n\nבניך עלימו הקרבת מנעוריך\n\nעל מזבח ה' את חלבך ודמך\n\nמרחוק מקרוב יאתיו אליך,\n\nולזרעך אם תהיי, בת תהיי לאימך;\n\nוהשיב ה' לב אבות אל בנים\n\nושלם נות צדקך כאשר מלפנים.\n\nבבקר, בבקר את זרעך תפריחי,\n\nתרוים דמעתך, תרוים שמחתך,\n\nמבעד החלון אלימו תשגיחי,\n\nתראים צהלים גם המה לקראתך;\n\nתראי, תנהרי ברקד עויליך\n\nכאילות אהבים על הרי בשמיך.\n\nאז כף תמחאי: \"נצחתי, נצחתי!\n\nבא מועד קויתיו זה כמה, זה כמה…\n\nחרף שאפי מארצם ברחתי…\n\nוחפרה הלבנה ובשה החמה.\n\nלשבע נדדים עזבתי נחלתי\n\nומנוחה מצאתי בחדר הורתי\".\n\nאפקד את נוי, לא אחטא מאומה,\n\nתירוש ביקבים, ובר באסמים;\n\nגפני תאנתי, רב אכל, שדי תרומה,\n\nאת ומחרשה וירנן בכרמים,\n\nבנים ובנות יפרחו כזית\n\nעבודה בשדה ומנוחה בבית!…\n\nואחרי בלתי לי עדנה היתה,\n\nשדים שצמקו בחלב מלאו,\n\nנתפשטו הקמטים שקבצו עיפתה,\n\nהתעדן הבשר שצפד עורהו.\n\nיפה הייתי – רק עניי ומרודי\n\nדיכאוני, נולוני, השחיתו את הודי.\n\nעלומי ונעורי הן עתה חידשתי,\n\nמלאתי רב כח וגם יפיפיתי;\n\nיראו מנולי בעיניהם נבאשתי\n\nאם לא על כלמו ביפיי עליתי,\n\nואני כשושנה בין החוחים גדלתי,\n\nכחוחים דקרוני - ואני לא נבלתי!\n\nאך עתה עלומי ונעורי חדשתי,\n\nמלאתי רב כח וגם יפיפיתי;\n\nדם חדש, דם חיים בערקי הן חשתי,\n\nשבה הטובה מימים נשיתי.\n\n– ואני כשושנה בין חוחים גדלתי\n\nכחוחים בתקוני ואני לא נבלתי!\n\nאז אוריד הכינור מעל הערבים\n\nאנער אבקו, מיתריו אכונן,\n\nאשירה אשירה נצחון אהבים,\n\nאשירה עתידות, לעבר אתבונן,\n\nאתבונן ואצחק \"נצחתי, נצחתי,\n\nהוי רבת שבעתי… אך הכל שכחתי.\"\n\n",
        "year":"",
        "month":"",
        "published":"no"
    },
    {
        "poem": "מלכת שבא א",
        "content" : "פעם אחת – כה ספרה זקנתי,\n\nותספר במנוחה נעימה –\n\nב“צאינה וראינה” קראתי\n\n– ותפצל תפוחי אדמה:\n\n\nפעם אחת ושלמה המלך\n\nצו נתן, העביר פקדה:\n\n\"איש, איש מכל עיר, מכל פלך\n\nאזמין כלהם לסעדה\".\n\n\nלכל עוף ולכל חיתו־יער,\n\nלשעירים, לשד ולשדה\n\nשלח דברו בסער:\n\n“חוצץ הקבצו לסעדה”.\n\n\nויתאספו מזקן עד נער,\n\nנקבצו מכל עברים.\n\nולהבדיל בין טמא לטהור,\n\nגם כנף גם חיה אף שעירים.\n\n\nובעמדם למפקד כלהם\n\nשמה אחזתמו ושער;\n\nנצבו כהלומי רעם,\n\nכי נפקד מקום “שכוי־יער”\n\n\n\"הרים הפכו משרש!\n\nבתהו ישימון חפשוהו!\n\nתחשפו כל יער וחרש,\n\nגם חי גם מת הביאוהו!\"\n\n\nשעירים לכל עבר נטשו\n\nלמצות המלך חרדו,\n\nוחי הביאהו חשו\n\nועמו לפניו עמדו.\n\n\n– \"אויה לך, בן בליעל!\n\nהלא חטאת מרי חטאת,\n\nבמלכך מעלת מעל,\n\nלא אחר דברי מלאת\".\n\n\nהשכוי – זקנתי ספרה,\n\nותקם ותעמד מלפצל –\n\nנפשו עליו מאד מרה,\n\nויפתח את פיו ויתנצל:\n\n\n– אדוני ומלכי רב דעת,\n\nאנא לוא שמעני,\n\nהטה נא אזן שומעת\n\nאו אז תעבור עוני.\n\n\nאחת נשבעתי למשיחי,\n\nלך מלכי הדגול מרבבה,\n\nולכל לך חיי־רוחי\n\nודגלך עלי מאד אהבה.\n\n\nעבדך באמונת אמן\n\nרומה נשאתי כפים,\n\nעד אגוע ואהיה לדמן,\n\nאם גם באש ובמים.\n\n\nגם עתה תמתי לי עדה\n\nוישר לבבי שהדי,\n\nהבה בתוך עם ועדה!\n\nאספרה נא דרך עמדי.\n\n\nתרתי תלאובות וציה,\n\nישימון עברתי ברגל,\n\n– אם יש איש נפשו לא חיה\n\nאשר לא לך ירים דגל.\n\n\nמה רבו התלאות שבעתי\n\nבציון בשממה ובתה,\n\nכמעט לשאולה נצמתי\n\nמרוח זלעפות ובעתה.\n\n\nסערה מנגב סוערת\n\nכסני בחול שואפת,\n\nכחי הוי יבש כחרס!\n\nערם ראיתי התפת.\n\n\nהשמש על ראשי הכתני,\n\nקרח אכלני בליל,\n\nחמת חיתו־טרף צמתתני\n\nמשאתם לא עצרתי חיל.\n\n\nאף צחה צמאתי למים –\n\nלצמאי מי מים ישקני?\n\nגם אל לא המטיר משמים\n\nלחם לשבר רעבוני.\n\n\nכל אלה נשאתי סבלתי,\n\nהגעתי עד שערי־מות,\n\nובשמך אדוני נדגלתי\n\nבהיותי גם בשכון צלמות.\n\n\nבשמך עז נפשי דרכה,\n\nשבעתי נדודים בארץ,\n\nלראות אם ישנה ממלכה\n\nעליך פורצת פרץ.\n\n\nלתור אם ישנה ממלכה\n\nשם ידך איננה מושלת.\n\nומוצאת בפי לך ברכה,\n\nבכנפי צרורה תועלת.\n\n\nאחרי נדודי בציה\n\nנקריתי לעמק ברכה,\n\nאחריו גם ארץ פוריה\n\nארץ בוטחה, צולחה.\n\n\nלחרס שם אור שבעתים\n\nיפזו קרניה מסביב,\n\nשלמת אור עטו שמים\n\nלה רוח כרוח האביב.\n\n\nהירח זורע יקרות\n\nבין ערפלי טהר במרומים.\n\nכאילות אהבים צחורות,\n\nמקפצות על הרי בשמים.\n\n\nהכוכבים זיו נגה יפיקו,\n\nזיז שדי תעטוף אדמה.\n\nשם מקום לזהב יזקו,\n\nגם מוצא לכסף שמה.\n\n\nהרריה ברזל ונחשת,\n\nפנינים כל אבן יקרה,\n\nעפרה למצק בגשת,\n\nמתכת לה יחד חברה.\n\n\nונפת מעדן נובעת\n\nמהול במי־פלגו הזכים.\n\nתנעם לאזן שומעת\n\nהמית מי־שקט מפכים.\n\n\nארזי־אל יסכוה צאלים,\n\nמצוף פלג עדן יינקו,\n\nגם פרחי זהב בעלים\n\nריח צחצחות יריקו.\n\n\nורוח מעדן נושבת\n\nבלאט מתגנבת מחרכים,\n\nרוח ונפש שובבת\n\nבנעימות גליה הדקים.\n\n\nשם שלוה ובטחה נפגשו,\n\nנשקו שם חסד ואמת.\n\nכלה מן גו יגרשו\n\nשנאה וקנאה זועמת.\n\n\nלא יעלה שם אויב בשער,\n\nהארץ מקרב לא תהפך;\n\nיתמהו כזקן כנער:\n\n“דם אדם באדם ישפך?”\n\n\nלנצח אביב עולמים\n\nירד לשכון משמים.\n\nהצור שם פעלו תמים,\n\nאך זאת היא ארץ החיים!\n\n\nפתאם נשאתי עינים\n\nוכבודה ראיתי הולכת\n\nובראשם כבת שמים\n\nבנפשה עז דורכת.\n\n\nהכבודה נצבה מלכת\n\nהחרסה תפז קרנים.\n\nותפלה זכה משתפכת\n\nבנשאם קדש ידים.\n\n\nובת השמים כורעת\n\n– מלכה היא – אזני שמעה,\n\nותפלה מלבה נובעת,\n\nלשמש כפיה נשאה:\n\n\nהיושבי בשמים\n\nהקשיבה וענני.\n\nמידך לי קרנים\n\nחנני נא חנני!\n\n\nשמה מלך אתה,\n\nומידך גם הנני\n\nמלכה פה מלמטה,\n\nחנני נא חנני!\n\n\nבאורך ואמתך\n\nטהר את עוני!\n\nאבי, אני בתך!\n\nחנני נא חנני!\n\n\nאלי, כביר, נאור!\n\nצדק תדינני.\n\nחדש בי לב טהור,\n\nחנני נא חנני!\n\n\nנהרי פלגי זהר\n\nמאורך תשפיעני\n\nכעצם שחקי טהר\n\nחנני נא חנני!\n\n\nממעון קדש השקיפה,\n\nתמונתך השביעני.\n\nטל אורות הרעיפה,\n\nחנני נא חנני!\n\n\nהיושבי בשמים\n\nהקשיבה וענני.\n\nמידך לי קרנים\n\nחנני נא חנני!\n\n\nשבטך ומשענתך\n\nהמה ינחמוני.\n\nחיי אור פניך!\n\nחנני נא חנני!\n\n\nקרניך כי יפזו\n\nרצון ישביעוני.\n\nנצח בל יגוזו\n\nחנני נא חנני!\n\n\nעת מבעד הצהר\n\nקויך יעירוני,\n\nשפכה פלגי זהר\n\nחנני נא חנני!\n\n\nשחר כי יבקיע\n\nידך, אב, תנחני.\n\nאתה כי תופיע\n\nחנני נא חנני!\n\n\nכי תרד הימה,\n\nטהר גם עוני,\n\nתרחצני שמה,\n\nחנני נא חנני!\n\n\nככלותה לחש לצקת\n\nאור על פניה הופיע.\n\nמכתרה התנוססה ברקת,\n\nכשמש לה רצון השביע.\n\n\nהכבודה הרימה הדגל\n\nעל ראשה כגלת כותרת:\n\n\"תחי לנצח השגל!\n\nלעדי עד תנון כחרס!\"\n\n\nשומרי ראשה מהרו\n\nובמטה המלכה נשאה.\n\nמקהלות למלכה זמרו,\n\nממרום השמש שמעה…\n\n\nגם צבאות שמים אין חקר\n\nהקשיבו לרנה מגבוה,\n\nוירנו גם כוכבי בקר\n\nויריעו בני אלוה.\n\n\nכנור, האלם! אל תמר,\n\nינתק מיתריו העוגב.\n\nמה לצפור משכיל מזמר\n\nקרקור ושריקת החגב?!\n\n\nועל חלקת־ארגמן לבושה\n\nיפזזון וירצדון קרנים,\n\nהשמש כעין חשמל אשה\n\nסובבת במחולות־מחנים.\n\n\nהשמש על אחת שבע\n\nמפיצה זיו נגה – ותופע\n\nותכרכר ותפזז הטבע,\n\nכל הודה השפיעה אז שפע.\n\n\nאבק משחק מאזנים\n\nדק חול מהר בי נבעה.\n\nהזלתי מים נטף מים\n\nמאשר שם אזני שמעה…\n\n\nהתדע נא, הכון ושמעה\n\nאת אשר מאז לא ידעת!\n\n– כרבלת השכוי התנשאה –\n\n– ואתה, בני, השמעת?\n\n\nהתדע מה שם הארץ\n\nאת חקיך, מלכי, לא תטור?\n\nועליך פורצי פרץ\n\n– – –1 בארץ הקיטור.\n\n\n– – –2 בסערה\n\nמחא כנפיו בגאון.\n\nהשכוי לא החטיא מטרה\n\nובין מלך ושרים קם שאון…\n\n\nהשכוי עוד פעם פיו פצה\n\nויאמר למלך ושרים:\n\n\"שמעו לאשר איעצה,\n\nצדק יעצתי ומישרים.\n\n\nהמלך לסופר יצוה\n\nובהשכל יערך אגרת,\n\nבה דעת למלכה יחוה\n\nותדע למי העטרת…\n\n\nבה דעת למלכה יחוה,\n\nתדע ממשלתו מה עזה,\n\nורגליה כאילת תשוה\n\nלמולך מתפסח ועד עזה.\n\n\nאצור בכנפי התעודה\n\nאחתום בגפי האגרת,\n\nעל עקבי קיטורה אגודה\n\nושמה אתננה לגברת.\n\n\nוהיה אם לא תטה אזן\n\nלקול האגרת ולפקדה\n\nשמעו כל שר גם רוזן!\n\nאת אשר לה אעש אגידה.\n\n\nאז אכה כנף על כנף\n\nאמחא – וספים ירעשו!\n\nותשרש משרש עד ענף\n\nומגזע שריה ישרשו!\n\n\nאתן את קולי בכח\n\nלקולי יחילו האיים,\n\nאחרימו גם יאתה האוח,\n\nיגיחו מרבצם האיים.\n\n\nוגדודים גדודים יבואו\n\nתחנקם חמת טורפי טרף\n\n(השתעשעו שרים, ושעו!)\n\nישחיתו ואין אומר: “הרף!!”\n\n\nאז אותם מעדנות אוליכה,\n\nמעדנות את פועלי־און!\n\nאכניעם בחמה שפוכה,\n\nמזרועי עז ידמו כאבן.\n\n\nהמלכה לא אחמול, ארחם,\n\nתדע עברתי קשתה.\n\nאו אז תתעצב, תנחם\n\nעל אשר לא אזן הטתה.\n\n\nאחרי דומיה ממשכה\n\nהשרים העמיקו חקר;\n\nוכעצתו אגרת ערכה\n\nוישכם השכוי בבקר…\n\n",
        "year":"",
        "month":"",
        "published":"no"
    },
    {
        "poem": "מלכת שבא ב",
        "content" : "וישכם השכוי בבקר\n\nאגרת צרורה בכנפהו,\n\nובלוית צפרים אין חקר\n\nהרים לדרך פעמהו.\n\n\nוכגבור שש לרוץ ארח\n\nמלאכות המלך הרהיבתהו.\n\nועיף יגע מטרח,\n\nקיטור עוד פעם חזתהו.\n\n\nהשחר פרוש על ההרים,\n\nהשמש עוד טרם הבקיע,\n\nרן כוכבי בקר השרים\n\nלאזני השכוי הגיע\n\n\nרוחות שאננות ודקות\n\nאת עלי העצים ילקו,\n\nהנשמות טהורות וזכות\n\nבין עלים סוד יחד המתיקו.\n\n\nשמה את לחיי הדשאים\n\nישעשע וילקק הרוח,\n\nושמה מבינות לעפאים\n\nנשמות ממתיקות סוד שיח.\n\n\nשם עשב לעשב חבקו,\n\nיתלחשו בל הגה בל אמר,\n\nיצלצל קול משק נשקו\n\nנשגב מאזן החמר\n\n\nפה שיח הרוח יניע\n\nכלילד בערש האמה\n\nואמו – הבריאה – תריע,\n\nתשיר שיר־שנה בדממה.\n\n\nפה ינום הפרח בהודו,\n\nבפניני־טל כתרו מיפה,\n\nוהקב\"ה בעצמו בכבודו\n\nמכריז על כל טפה וטפה.\n\n\nשם אסף עליו הגביע\n\nהמסוך עסיס, טל שמים,\n\nשם… שמה על יד המבוע\n\nיקר ממקור מים־חיים.\n\n\nפה ושם בעמק הגבע\n\nישנה ונמה הבריאה.\n\nותישן, ותנום הטבע\n\nסביבה שוררת דומיה…\n\n\nהסו כל צפור, כל כנף!\n\nבדממה בקנכם קננו,\n\nאו בחרו ביער בד ענף –\n\nאך הסו! כי ישנה אמנו.\n\n\n– \"הוי נעות המרדות, את זמירה!\n\nבת תבוז ליקהת אם הורתה\".\n\n– \"שיר־שנה לאמי אשירה.\n\nלקולי תערב שנתה\".\n\n\nוצלילים השתפכו מסביב,\n\nכוכבים פנינים מרעיפים,\n\nתך גלים ברוח האביב,\n\nתך גלים בים־נפת־צופים.\n\n\nהמון הצפרים נועדו\n\nשבת בשרון שם אוו,\n\nיצועם בשיחים רפדו\n\nולמוצאי בקר שם קוו.\n\n\nשמה בשחק מקדם\n\nהוצאו ערפלי טהר,\n\nשפכו חכלילות ואדם\n\nבפלגי זיו נגה וזהר.\n\n\nהם צירים שלחתמו השמש\n\nלסל ולפלס נתיבה,\n\nלהדוף ולהדוך האמש,\n\nלעזב מקומו לנדיבה.\n\n\nהם צירים שלחתמו השמש,\n\nבשר צדקתה יפיעו\n\nהתעוררו כל חיה ורמש!\n\nזמרו למלכה, הריעו.\n\n",
        "year":"",
        "month":"",
        "published":"no"
    },
    {
        "poem": "חלום בתוך חלום",
        "content" : "משמים כמות בלילה ישבתי\n\nלבדי בחדרי לאור פתילה כהה,\n\nחשבתי הגיתי, הגיתי חשבתי,\n\nעד רפה בי מחי ונפשי יגעה.\n\n\nואנום בהקיץ ובהקיץ חלמתי\n\nחלומות בטלים, הרהורי מחשבות,\n\nולנגדי בחזון שויתי, דוממתי\n\nרפש, גל אשפה ובלוי סחבות.\n\n\nמבלוי הסחבות מקבלים תפרו,\n\nתרמילים עמקים, שוליהם נשקתי,\n\nואלעג לחלומות ששוא ידברו\n\nואצחק בלבי, מכאב לב צחקתי.\n\n\nעוד ראשי בין כתפי כשכור ינוע\n\nולבבי עם נפשי יבשים כחרש\n\nושנית חלמתי דל מכה נגוע,\n\nאוד מצל מלהב, קיר בית מהרס,\n\n\nקורע תרמילו ופתו החרבה\n\nבבוז ישליכנה כי מאס בלחם\n\nלו אצלו בחסד כה ילך הש[י]בה\n\nרק מקלו לבדו אין תרמיל על שכם.\n\n\nוישם את רגליו אל ארץ שוממה,\n\nנשקתי פעמיו, דמעותיו רויתי,\n\nואאמן בחלומי באמונה שלמה\n\nואבכה רב בכה, מטוב לב בכיתי.\n\n",
        "year":"",
        "month":"",
        "published":"no"
    },
    {
        "poem": "עלי ערש רעננה",
        "content" : "עלי ערש רעננה\n\nאחליף כח ואתעודד,\n\nירא לא אירא פן מתחתי\n\nאת משכבי יקח שודד.\n\nבריא שלם אשא ראשי,\n\nאשוב אזכר שנות נעורים;\n\nאחלם – טוב לי כי אענה\n\nשמה חביבים לי יסורים.\n\nאמות אשכב עם אבותי,\n\nימתקו לי אז רגבי קברי;\n\nאבטח כי גם ניני נכדי\n\nיחיה אדם, ימות עברי.\n\nכמה נאים האילנות\n\nעלה ירוק, פרחי אביב.\n\n– – – –\n\nאל לילד לומד תורה\n\nשעשועים, שחוק, אולת,\n\nיחגור אונים יחשוף זרע\n\nתקפץ תחול – תמרט לחי תחצוב, תך\n\nשוב הביתה אל תכנע\n\nדל מתעשר ייטיב פנים\n\nובבית כפן רעב.\n\n",
        "year":"",
        "month":"",
        "published":"no"
    },
    {
        "poem": "חושו רופאים",
        "content" : "חושו, רופאים, חולה אנוש\n\nשוכב פה על מטתהו.\n\nאש קדחת אחזה מוסדי\n\nגוו סביב ותלהטהו.\n\n\nבשרו כחש, כלה שארו,\n\nיבש מחו, עצמו חרה.\n\nאמרו, רופאים, אם יש תקוה\n\nלצולעה לנשברה…\n\n\nלמה תחשו, האזלת ידכם\n\nלהעלות לו ארכה?\n\nנחלה נחלה מכתך,\n\nעם מענה, דך, מדכא.\n\n\nאין לא אגרוף יד ואבן\n\nאל המטה הפילונו.\n\nגלות, עבדות, לחם עני\n\nהנה הן החלי דכאונו\n\n\nאוי איך אמאס, איך אתעב\n\nפה משכבי על מטתי.\n\nהן הכסתות רכו חמו\n\nאך תרבינה את זעתי\n\n\nאלי, אבי, תן מה תתן\n\nכח מצער לי חלכה,\n\nאקום ארד מן המטה\n\nעל משענתי אתהלכה.\n\n\nאלך לתור לי מנוח\n\nאלי ארץ לי נשקפה.\n\nארפד מצעי עלי דשא\n\nאור, אור שם אשאפה.\n\n",
        "year":"",
        "month":"",
        "published":"no"
    },
    {
        "poem": "יעקב ועשו א",
        "content" : "– אבדון ותפת!\n\nמה חשך הלילה!\n\nאפלת צלמות\n\nכל מראה עינים\n\nתכסה בחשך;\n\nכל ארח אבדתי\n\nולנטות אין דרך\n\nימין ושמאל.\n\n\nובצלמון השלג\n\nעוד ישלג צלמות\n\nוימש החשך…\n\nארחות חדלו,\n\nובערמות השלג\n\nתכשלנה ברכים.\n\nהקמתם לצחק בי\n\nילדי השאל?..\n\n\nומסלות נשמו,\n\nגם פעמי הכלב\n\nבחוץ לא נכרו,\n\nרק שאה ואמש,\n\nכמו שבה הארץ\n\nלתהו ובהו.\n\nאצעק אין שומע\n\nאין קשב וקול…\n\n\nוסער כקטב\n\nיסער להפיצני.\n\nופתי השלג\n\nכחרבות תדקרנה,\n\nפיות להן אלף\n\nהמשוחות ברעל.\n\nחץ שחוט מקשת\n\nכל עצם יחלף…\n\n\nממזרים הקרה\n\nכל בדי הקפיאה\n\nובערקי עמדו\n\nהדמים מלכת;\n\nתחתימו כזפת\n\nקדחת קרבמו.\n\nהנשימה כבדה,\n\nאין רוח לשאף…\n\n\nשוא קשת ותלי\n\nבמתני חגרתי,\n\nלא אחרך עוד ציד…\n\nבעברת הליל…\n\nזרזירי איך?\n\nכל צפור נאספה,\n\nארנבת החבאה,\n\nאין חיה אין עוף…\n\n\nהוי, ילדי השחת,\n\nמדוע התפת\n\nעזבתם כרגע\n\nללכת באפל\n\nלנער הארץ\n\nככברה לנוע?\n\nאימים יתהוללו\n\nצלמי בלהות.\n\n\nהוי ברכי כשלו,\n\nקרסלי מעדו,\n\nזרזירי איך?..\n\nגם אתה כמוני\n\nעיפת, יגעת\n\nותלא רוץ ארח…\n\nהנתם לגוע?..\n\nאם אין תוצאות?\n\n\nאך הנה שם ארא\n\nכנקדה בערת…\n\nזרזירי איך?..\n\nהוי זרזיר מתנים!\n\nאזר נא כגבר\n\nמתניך אך פעם\n\nנרוצה לגשת\n\nונחז מה אות…\n\n",
        "year":"",
        "month":"",
        "published":"no"
    },
    {
        "poem": "יעקב ועשו ב",
        "content" : "– לבדד, באהל\n\nבחרתי לשבת,\n\nבשדה הנני,\n\nכל רע לי אין.\n\nלא אדע בית חבר.\n\nכה ארבע ועשר\n\nשנות עמל מניתי;\n\nעד אן, עד מתי?..\n\n\nעוד אזכר הלילה\n\nבו קני עזבתי,\n\nאת חדר הורתי,\n\nהורתי אהבתי.\n\n\"בן יונה אפרח\n\nמהרה לברח\n\nמפרסות הפרס\n\nבעוד אביו חי…\n\n\nוזכר נא אמך\n\nששכלה שכלה\".\n\nכה דלפה מבכי\n\nאז נפש הורתי\n\nובדמעה על לחי\n\nברכתה שלחתני\n\nואקום לברוח\n\nלדרש אדני.\n\n\nבגויה נדכאה,\n\nבנפש דאבת\n\nובדמעות עינים\n\nאב זקן גוע\n\nמתהפך בערש,\n\nאת חיק אם אהבת\n\nעזבתי לנצח\n\nכעזב נפש גו…\n\n\nמחמס אח פשע\n\nעל צואר נרדפתי.\n\nרק מקל וברכה\n\nעמדי בדרך\n\nלחברה ארחו\n\nעד באי יגע\n\nבבא שמש אל בית\n\nששמם חרב\n\n\nאם דעת יכלתי\n\nכי זרע ממעל\n\nבלט משתררת\n\nהלם הביאתני?..\n\nאך זאת עוד אזכרה.\n\nכי חם ואור נגה\n\nאז נפשי מלאה\n\nולהב הלב…\n\n\nותחם ותגה\n\nהנפש בקרב\n\nואבכה רב בכה\n\nומה בל ידעתי…\n\nאך זאת עוד אזכרה:\n\nסלם מצב ארצה\n\nוראשו בשחק\n\nבשנתי בליל\n\nחלמתי חלום\n\n\nויט משמים\n\nאדני וירד,\n\nבין רבבות קדש\n\nעל ראשי הופיע…\n\nאם דעת יכלתי\n\nכי שער פתוח\n\nעל ראשי ממעל\n\nבשחק לרום?..\n\n\n\"מטל השמים,\n\nמשמני הארץ\"\n\nכה אב ברכתני –\n\nואי ברכתך?..\n\n– אך מי זה בדלת\n\nכה ידפק בזרוע?\n\nבחשכת הליל\n\nמי בא עד הלם?\n\n",
        "year":"",
        "month":"",
        "published":"no"
    },
    {
        "poem": "יעקב ועשו ג",
        "content" : "…הוי פתח דלתיך,\n\nזרזירי איך? –\n\nלתועה בליל,\n\nליל עברה וזעם,\n\nהנצמת מקרה,\n\nהנקפא מקרח,\n\nבעל בית המרזח,\n\nישראל יעקב!\n\n\nהוי פתחה הדלת\n\nאם לב לך בקרב\n\nאם שעיר משחת\n\nושד שדים אינך…\n\nכל עוד בי הנפש\n\nעוד רגע ומתי…\n\nכל גוי בשלג\n\nמסרבל כדב…\n\n\nאך הנה נפתחה\n\n– זרזירי הביתה!\n\nאוי אמלל עליך\n\nלבתי דאבת\n\nרעבת, נקפאת…\n\nאך פה לך ינוח –\n\nישראל, תנה יין\n\nאך אל נא תעקב?\n\n\nמה נעים היין,\n\nכל דמי בקרב\n\nכמצולה הרתיח\n\nובחמו זרבתי.\n\nאך פה חם ונגה!\n\nמראשית ידעתי\n\nבשדה אם בית\n\nעומד לבדד\n\n\nבית משקה מרזח\n\nליעקב הנהו\n\nכי אמר: פן יתע\n\nבליל אחיהו\n\nויאבד כל דרך\n\nובא שתה יין\n\nאל בית המרזח\n\nובא גד ביד…\n\n\nובמרמה ונכל\n\nכה הכל לקחת:\n\nברכתי, בכורתי,\n\nעם חלקי בחיים,\n\nבארץ מתחת,\n\nנחלתי מבטן;\n\nבכל מרמתך\n\nבכל הנך רד.\n\n\nלך חם, לך נגה,\n\nלך בית ויין,\n\nלי אבני השדה,\n\nלי עמל, לי אין.\n\nהוי עברה וזעם\n\nכאש בי יצלחו,\n\nאח עוקב מבטן\n\nלהשמיד באף\n\n\nלרוצץ ראש פתן\n\nבאגרוף כרעם…\n\nשמעה, ראש פתן!\n\nלך מרמה ונכל\n\nלי גבורה עם זרע\n\nלראשך צפנתי\n\nלא עתה תמלט\n\nכי באת בכף.\n\n",
        "year":"",
        "month":"",
        "published":"no"
    },
    {
        "poem": "יעקב ועשו ד",
        "content" : "– …קח ילקוט על שכם,\n\nלך נודד ללחם,\n\nאם בצקה רגלך,\n\nעוד שלם מטך…\n\nאך אנה אלכה?..\n\nהוי אלי בקדש!\n\nהעולם אם נצח\n\nרק אהיה מרדף?..\n\n",
        "year":"",
        "month":"",
        "published":"no"
    },
    {
        "poem": "על קבר אבות",
        "content" : "פה אכף קדקדי\n\nעל קברך, אמתי,\n\nפה אשיב את ידי,\n\nפה תזל דמעתי.\n\nמארץ רחוקה\n\nאל קברך אשובה,\n\nמצבתך אדפקה\n\nבתפלה ובתשובה…\n\n\n\"על יד המצבה\n\nעמד פה איש הלך,\n\nפה שבתה מדהבה,\n\nפה מתה בת מלך.\n\nבת מלך חיתה,\n\nבת מלך אבדה,\n\nהזכירה נשמתה\n\nבקדשה, ברעדה…\n\nפה טמונה נקברת\n\nהאמה הגדולה,\n\nלמלכים גברת,\n\nענקים יכלה,\n\nהאמה הצנועה.\n\nהחשובה, היפה,\n\nבתבל ידועה,\n\nמתבל נרדפה.\n\nכנשר לה אבר,\n\nכלביאה לה גבורה,\n\nפה חצבה לה קבר,\n\nפה נפשה צרורה.\n\nפה מצבת זכרון\n\nלתקופות ארכות.\n\nפה נגנז הארון,\n\nנשברו הלוחות.\n\nוכונן הה, הלך,\n\nלימים מקדם,\n\nודע כי בת מלך\n\nהיא בת מלכי קדם,\n\nונדב אנחתה\n\nעם דמעה על לחי\n\nלזכרון נשמתה\n\nברגש בבכי…\n\nהבנת משאתה,\n\nהוקירה, כבדנה!..\n\nלא מתה! לא מתה!\n\nהיא חיה עודנה.\n\nרק נמה, נרדמת,\n\nבקבר ישנה,\n\nישנה, חולמת\n\nהאמה הזקנה.\n\nעוד ימים יגיעו\n\nותקיץ לתחיה,\n\nרב ימים יודיעו\n\nכי חיה וחיה\".\n\n\nכה כתב המצבת\n\nבבכיה קראתי\n\nובנפש דואבת\n\nאתודה “חטאתי!”\n\nופה אעמוד עתה\n\nככלי מלא כלמה,\n\nהוי נחם וחרטה\n\nכעש יאכלו פנימה!..\n\nמאש בי בוערת,\n\nבעין אין חרבה.\n\nמעין נגרת\n\nלא תשקע להבה…\n\nעד לבי אצקה\n\nבדמעות, בתפלה\n\nוקברך אדפקה\n\nבתחנה “מחילה!”\n\nבכפיפת קומתי\n\nובנפש נכנעת\n\nעל חטא שחטאתי\n\nבזדון בלי דעת.\n\nעל מכרי לזרים\n\nאת נפשי את חילי\n\nובבורות נשברים\n\nחצבתי מכשולי.\n\nובלא מחיר מכרתי\n\nכל קדש קדשים,\n\nאת נזרי תפארתי\n\nבחציר, בעדשים…\n\nוזכרך מעודי\n\nמלבי מחקתי,\n\nבפני, בכבודי\n\nירקתי, ירקתי.\n\nהיית לי דוי לחמי\n\nעטרה של קוצים,\n\nכגבנן על שכמי,\n\nכקפה של שרצים.\n\nוארמוס ברגלי\n\nעטרת גאוני,\n\nמידי את דגלי\n\nהשלכתי ברצוני.\n\nברצוני הפלתי\n\nמראשי הכתר\n\nוכבודך נבלתי\n\nבגלוי בסתר.\n\nכי מה גאון משפחות?\n\nומה נחלת אבות\n\nזכרונות נשכחות\n\nעם תקות נכזבות…\n\nואכרית כל זכר\n\nמפרטים, מכללים\n\nולמזבח אל נכר\n\nפטמתי עגלים,\n\nועירם ועורה\n\nכלי ריק העמדתי,\n\nזכות אבות, זכות תורה\n\nאבדתי אבדתי.\n\nהמדות היפות\n\nשעטרוך עטרה\n\nבעתות החולפות,\n\nלעתות בצרה,\n\nטהרת משפחה\n\nבצניעות, בקדשה,\n\nשומרת הבטחה,\n\nלב יצוק נחושה,\n\nכל לסבול בדממה,\n\nכל עול, כל בושה,\n\nעד תצא הנשמה.\n\nשצואר פושטת\n\nאל כל מאכלת,\n\nאל כל יד שוחטת,\n\nאל כל שן אוכלת,\n\nשלמזבח כל רצח\n\nהיא עולה נעקדת,\n\nובדעתה היא נצח\n\nלעולם עומדת!\n\nלב ברזל שאת עני,\n\nלב בשר לחנינה,\n\nלחמלה כל עני\n\nבסעדה בלינה…\n\nכל אלה הפנינים\n\nלי אפס נחשבו,\n\nהם חקים, הם דינים\n\nגם פרוטה לא שוו!\n\nכן כל מדה טובה\n\nזריתי, זרקתי,\n\nעם הרשות גם החובה\n\nמשכמי פרקתי…\n\nכי שתיהן כאחת,\n\nהאם עם תורתה,\n\nעל לבי מנחת\n\nכאבן מעמסה.\n\nכה ימים על שנים\n\nנתעיתי תעיתי,\n\nעד פנים אל פנים\n\nמראיך חזיתי,\n\nעד באתי אל קברך,\n\nעד שבתי אל קני,\n\nובשיאך ובשברך\n\nאת, אם, לבבתני\n\nואחריך לבתי\n\nנמשכה כמים,\n\nמה גבהה אמתי\n\nתומכת שמים.\n\nראה בחצר מות\n\nלזכרון ענקים\n\nמצבת מצבת\n\nהתומכות שחקים:\n\nפה משה ואהרן,\n\nשם שמואל ודבורה,\n\nפה לוחות בארון,\n\nפה ארון עם תורה,\n\nשם תורה ותעודה,\n\nפה כהן, שם נביא,\n\nמכבי יהודה,\n\nפה נשר, שם לביא,\n\nפה בקעה מלאה\n\nעצמות נחרכות,\n\nבה מצאו מרגעה\n\nמשנים נשכחות\n\nשעלו לעלות\n\nעל דתם בגבורה,\n\n“שמע” נתנו בקולות\n\nויקפצו למדורה.\n\nגבורים, ענקים,\n\nמאז ועד הנה\n\nגדלת עד שחקים,\n\nאמתי הזקנה!\n\nואשאל בתמה\n\nמי ילד לך אלה?\n\nלא שפלה האמה\n\nשכמהם גדלה,\n\nלא אבדה עוד נצחה\n\nיש תקוה ושבר,\n\nכי חם עוד בה נצחה,\n\nעוד ינוד בה אבר.\n\nוקמו בני חיל\n\nבאחרית הדורות\n\nעת יחשך לה ליל\n\nוהיו למאורות –\n\nוהיו למאורות\n\nמבעד ערפל,\n\nיוציאוה לחרות\n\nמעבדות, משפל,\n\nושבה אל ביתה,\n\nהעצמות תחיינה…\n\nלא מתה! לא מתה!\n\nהיא חיה עודנה…\n\nהיא חיה גם תחי\n\n",
        "year":"",
        "month":"",
        "published":"no"
    },
    {
        "poem": "אחרי הדמעות",
        "content" : "את החמה בגבורתה\n\nאחרי גשם ארץ יורה\n\nאם ראיתם איכה תקרן,\n\nתזרק חניתות, חצים תורה\n\nאל כל אגל, אל כל טפה,\n\nהנפזרים כספירים\n\nבין ירקרק דשא עשב\n\nומבהיקים ומזהירים,\n\nובקרניה אל כל נלאה\n\nתשלח מרפא, תפח נפש;\n\nאז יבריקו גם מי בצה\n\nירפד חרוץ עלי רפש…\n\nככה אחרי דמעות חמות\n\nמרחב תבל ירחב לבי\n\nובמחשכיו תציץ קרן\n\nאור הילדות – עת באבי\n\nרוה טל שחר עוד הייתי,\n\nכאילה קל ומהיר\n\nלרוץ לרוץ… וכצפור\n\nלעוף על אל שחק בהיר…\n\nכימי השמים.\n\nובדמעה על לחי\n\nובשפלות ברכים\n\nובראש כפוף מטה,\n\nברטט, בחילה\n\nאבושה, אחתה\n\nואשאל “מחילה”.\n\nולכפר פניך\n\nפה אשא לבתי,\n\nשלך ואליך\n\nהנני אמתי.\n\nולא, אצע קברי\n\nבנחת ושובה\n\nכי מתי כעברי\n\nבודוי בתשובה…\n\n\nכ' כסלו תרנ\"א\n\n\nוכבר אדעה אבין שברם;\n\nהוי, איך עיני בי תכלינה\n\nטרם קמו לראות קברם!\n\nדמעות חמות, דמעות רותחות…\n\nאזל, אזל… ירחב לבי,\n\nאראה אותי בילדותי\n\nחי, רענן, עוד באבי,\n\nומבטן אשפה אשוב\n\nאחלם: פרח רך נטוע\n\nעלי עין, וממעל\n\nמרחב יה ואור זרוע…\n\n",
        "year":"1892",
        "month":"3",
        "published":"no"
    },
    {
        "poem": "קומי וצאי לך",
        "content" : "קומי וצאי לך, יונתי התמה,\n\nהימיני השמאילי או נודי ההרה,\n\nפה קנך השמו, קדרת בלי חמה,\n\nנמלאת בלא יומך ועצמך נשברה,\n\nושם סכת שלום ונוה אהבת תמים,\n\nבצלם תרגיעי, תגורי עולמים.\n\nמארץ אוכלת, מארץ בוגדת\n\nקומי וסעי לך, יונתי התמה;\n\nאל ארץ שוקטת, אל ארץ נחמדת\n\nעליך מחכה זה כמה, זה כמה…\n\nשם גוך הנדכא ונפשך הנכאה\n\nימצאו קן שלוה, ימצאו מרגעה.\n\nציונה ציונה, אל ציון הנשמה,\n\nאליה שאי עין אליה שאי אבר;\n\nציונה ציונה, יונתי התמה,\n\nלא רוח לאסוף לא לחצוב לך קבר;\n\nפה יבש שרשך וקצירך ממעל,\n\nבבקר תפרחי, לערב תבלי,\n\nשם דשן ירעפו כל צעד ושעל,\n\nאם אחת תקומי לעד לא תפלי.\n\nאם אחת תקומי תעלי, תצליחי,\n\nתשגי כארז, כתמר תפריחי.\n\nשם, תמה, נצא, בכפרים נלינה.\n\nאך בם שלוי עולם, משכנות מבטחים.\n\nיומם בשדה נעבוד ברנה,\n\nבלילה נרגיע עת שוקטים ונחים\n\nכל ילדי הטבע מתחת שמים,\n\n– עבודה ומנוחה, מה טובים השנים!\n\nבנוה סכת שלום תשקטי, תשלוי,\n\nאת רבצך אין מחריד לבטח תשכני.\n\nממעין החיים בששון תשאבי,\n\nתצהלי משמן, מטוב לב תרני,\n\nתזרעי, תקצרי ואלמות תשאי,\n\nופרי עבודתך תלבשי, תשבעי.\n\nבניך עלימו הקרבת מנעוריך\n\nבבקר בבקר את זרעך תפריחי,\n\nתרוים דמעתך, תרוים שמחתך;\n\nמבעד החלון אלימו תשגיחי,\n\nתראים צהלים גם המה לקראתך;\n\nתראי, תמהרי ברקוד עולליך\n\nכאילות אהבים על הרי בשמיך.\n\nאז כף תמחאי: \"נצחתי, נצחתי!\n\nבא מועד קויתיו זה כמה, זה כמה…\n\nחרף שאפי מארצם ברחתי…\n\nוחפרה הלבנה ובשה החמה.\n\nלשבע נדודים עזבתי נחלתי\n\nומנוחה מצאתי בחדר הורתי\".\n\n\"אפקוד את נוי – לא אחטא מאומה,\n\nתירוש ביקבים ובר באסמים;\n\nגפני, תאנתי, רב אכל, שדה תרומה,\n\nאת ומחרשה וירנן בכרמים,\n\nבנים ובנות יפרחו כזית,\n\nעבודה בשדה ומנוחה בבית!…\"\n\nואחרי בלותי לי עדנה היתה,\n\nעלומי ונעורי הן עתה חדשתי,\n\nמלאתי רב כח וגם יפיפיתי,\n\nדם חדש, דם חיים בערקי הן חשתי,\n\nשבו הימים את זכרם נשיתי,\n\nואני כשושנה בין חוחים גדלתי,\n\nכחוחים בתקוני ואני לא נבלתי!\"\n\nעתה אוריד הכנור מעל הערבים,\n\nאנער אבקו מיתריו אכונן,\n\nאשירה אשירה נצחון אהבים;\n\nאשירה עתידות, לעבר אתבונן,\n\nאתבונן ואצחק: נצחתי, נצחתי\n\nהוי רבות שבעתי – איך הכל שכחתי.\n\n",
        "year":"1892",
        "month":"",
        "published":"no"
    },
    {
        "poem": "המחפש",
        "content" : "דומם על ים זועף שתי עיניו נטיו\n\nהיחפש בתהם רבה רזי עולם לא יגלו?..\n\nהים סוער זועף ומשבריו יהמיו\n\nמה תהמו, האיתנים! התענו אם תשאלו?..\n\nזעף על פלג בהיר שתי עיניו נטיו,\n\nהיחפש בו נחומים שממנו רחקו?\n\nעל חצציו זוחל הפלג ומימיו יבעיו…\n\nמה תשכשכו, מים זכים! התבכו אם תצחקו?\n\n",
        "year":"1892",
        "month":"7",
        "published":"no"
    },
    {
        "poem": "בלב ים",
        "content" : "משוטי צי שיטי אל לועך, ים זועף,\n\nבידי אשליכה אף אסיר נסהו\n\nגם תרנו אמיש; ולמקום הרוח שואף\n\nתנחנו בלעדי, לבדך השחהו…\n\n\nכי כבדה עלי העבודה, כבדה,\n\nשוט בדד בין גלים, ברוח הלחם\n\nוחתור אל יבשה עת דרך אבדה\n\nעת אפגש בגלים וישיתוני שכם…\n\n\nמשפתך, ים זועף, אך הנתק הנתקתי,\n\nלא נסיתי תפוש משוט, בחובלים לא יצאתי,\n\nאך שוט החלותי עד לכת הרחקתי\n\nומה רבו הגלים שרגשו לקראתי…\n\n\nשרגשו ויגעשו וילחמני\n\nונבוך בין נבכי המים הזידונים\n\nנלחמתי בראשית אנים – וילאוני\n\nעד אבדו כלי מלחמה ושארית אונים…\n\n\nוהניחותי את כפי; ובירכתים\n\nבספינה ארדם ואשמר הרוח.\n\nאנה יוליכני? הישכו המים?\n\nהאמצא מי מנוחות בם אוכל לנוח?\n\n",
        "year":"1892",
        "month":"7",
        "published":"no"
    },
    {
        "poem": "הקיץ",
        "content" : "לחצי השמים\n\nהשמש הגיע;\n\nאור, חם וחיים\n\nמסביב זרוע.\n\n\nבהר ובשפלה\n\nבעמק, בגבע –\n\nשם תחת האלה\n\nמה יפה הטבע!..\n\n\nביער ושדמה\n\nקל יחלוף הרוח,\n\nויגע בקמה,\n\nביער ינוח…\n\n\nעל ראשי האלים\n\nאט ינע העלים,\n\nעל תלמים כגלים\n\nראשי השבלים.\n\n\nעל קמת שבלת\n\nשם צפור לאטה\n\nלה תלקט מכלת\n\nמראש חלב חטה.\n\n\nהצפור ברננה\n\nלשלל עטתה\n\nוישח הקנה\n\nהחטה נכתה.\n\n\nושם על ראש אמיר\n\nבעמקי היער\n\nישתפך הזמיר\n\nכל רוחו שם יער\n\n\nפלגים, יבלי מים\n\nכנחשים יזחלו,\n\nמראשי השפים\n\nלגיא יתגלגלו.\n\n\nשם רעה על ככר\n\nנחמד לעינים\n\nעדרי צאן ובקר\n\nירביץ בצהרים.\n\n\nליד מקלו תרמילו\n\nסביב גבע כסוי עשב\n\nמחלל בחלילו\n\nומרקד כל כשב.\n\n\nעדרים עדרים\n\nיאזינו תרועה,\n\nמסביב הד הרים\n\nתענה הבריאה.\n\n\nשם ירקד הכשב,\n\nפה ירבץ העגל;\n\nהשור יאכל עשב,\n\nוירקע ברגל.\n\n\nגם צפור תולעת\n\nבהוד רקמתים\n\nגם נפשה יודעת\n\nמה יפו החיים…\n\n\nשם פעמי עלמה\n\nדאות כצפרים\n\nוכנפי השלמה\n\nכנס על ראש הרים…\n\n\nוכדה עלי שכם\n\nאל יד הבאר שמה\n\nהמוגח מרחם\n\nהגבעה הרמה.\n\n\nמרחוק הרעה\n\nהכירה – ויאת…\n\nכי לו עין ראה\n\nונפש יודעת…\n\n\nהיא בו האיצה…\n\nהוא אהבה הביע.\n\nאת כדה הריצה\n\nעל יד המבוע…\n\n\nבאחת מעיניה\n\nהביטה בשלי…\n\nויחלק מידיה\n\nחבל הדלי…\n\n\nוכבר גם השניה\n\nכיונה נשקפה…\n\nונשיקה בדומיה\n\nכעוף התעופפה…\n\n\nועין מול עין\n\nכיונים נטיו…\n\nראה זאת העין\n\nומימיו המיו…\n\n\nעוד נטיה עינו\n\nתתענג על הדר\n\nויזכר את צאנו\n\nוירץ לעדר.\n\n\nוהיא כנכלמה\n\nמבטת אחריה…\n\nמבשת אדמה,\n\nשושנים לחייה…\n\n\nוהנה רגע אחת\n\nותמלא כד מים,\n\nוכמהר מפחת\n\nנסתרה מעינים…\n\n\nלחצי השמים\n\nהשמש הגיע,\n\nאור, חם וחיים\n\nמסביב זרוע.\n\n\nשמש. הערבים\n\nירדה מטה מטה,\n\nממכון השמים\n\nהביטה ושקטה.\n\n\nעבים בהירים\n\nכנחלים נערמו,\n\nוכגזרות ספירים\n\nצחו גם אדמו.\n\n\nבמרד שמה ימה\n\nכנחלים הצקו.\n\n– שם תחת ורמה\n\nנפגשו נשקו. –\n\n\nמה נורא נהר די-נור!\n\nנורא לעין ילד;\n\n\"שמה – יאמר – כור\n\nלצרף רשעי חלד\"\n\n\nאור כשלמה עטה\n\nהככר מנגד, –\n\nהעמק מלמטה\n\nעטף צל כבגד.\n\n\nשם עצים מופזים\n\nגאותם שחקים,\n\nצליהם – צל ארזים\n\nכחללי ענקים.\n\n\nרוח צח חרישית\n\nמסביב יפוח,\n\nלוית נעם ישית\n\nלהולכים לשוח.\n\n\nמחם היום הלאנו\n\nחרבוני-צהרים,\n\n– ישובבו נפשנו\n\nצללי ערבים.\n\n\nושריקות עדרים –\n\nומרוץ הטלאים –\n\n– נשמע מעברים\n\nנראה מאפסים.\n\n\nמהלמות עמלים\n\nהחליפו עתה כח\n\nלא ידעו העצלים\n\nאחרי עמל – נוח…\n\n\nמחנים, מחנים\n\nנערים ישחקו;\n\nאבק מלא חפנים\n\nשמימה יזרקו.\n\n\n– טהורי עינים!\n\nפניכם מה יצהלו?\n\nהן גבהי שמים\n\nילדים מה יפעלו?..\n\n\nעדת זבובים דקים\n\n– כנקדות כהות –\n\nיראו ממרחקים\n\nמתרוצצים בנגהות.\n\n\nשם בגגות חמד\n\nבין עצים רעננים\n\nילכו צמד צמד\n\nלשוח שאננים.\n\n\nעלמות שם – מה יפו!. –\n\nבין זרעות העלמים,\n\nכפרחי-גן נשקפו\n\nהעלות שם בתלמים.\n\n\nשם בחור ויפה-פיה,\n\nשם אבות וילדיהם\n\nיתענגו על הבריאה,\n\n– תתענג היא עליהם.\n\n\nורוחות שאננים\n\nיפיחו סביבותיהם,\n\nינועו השושנים\n\nאף יזלו בשמיהם.\n\n",
        "year":"",
        "month":"",
        "published":"no"
    },
    {
        "poem": "התהפוכה",
        "content" : "עד היום לא נודע למה\n\nקצף שר האש רב קצף,\n\nומדוע פרץ חקו\n\nים האש מעל ויצף –\n\nנהרי נחלי להב פלדות\n\nעל אפיקיו זרמו זרם –\n\nהבאלים חרה אפך,\n\nשר האש? אם גנב מרום,\n\nפרומטיאוס, בא ויגנב\n\nרצפת-אש במלקחים?\n\nאך אם כה או כה הדבר –\n\nדלקה נפלה בשמים!\n\nבשמים דלקה נפלה –\n\nהוי, מה-גדלה המהפכה!\n\nכל הארץ אז הריחה\n\nריח שרפה, ריח חרכה.\n\nגאות עשן נתכו ארצה,\n\nותכהינה כל עינים;\n\nחרוכי אבר, צרובי כנף,\n\nנפלו כרובים משמים.\n\nנודו, נודו, אנשי חסד,\n\nאל הכרובים הנחשלים!\n\nאומרים, כי מאלה נפצו\n\nפילוסופים ומקבלים…\n\nאז גם אל עליות מרום,\n\nמושבות האלילים, פרצה\n\nאש ותלהטם, ובהחפזם\n\nלנוס נפלו, נפלו ארצה.\n\nנפל אלים – מחזה יפה,\n\nמרנין לב כל-ילדי שחת\n\nויתהוללו האימים,\n\nהתרועעה שאול מתחת.\n\nויעלזו, ויצחקו,\n\nוירקדו, ויחלו\n\nחברי שדים – והאלים\n\nנפלו, נפלו ויפלו.\n\n“עת בהלה – עת לעשות”!\n\n– נתנו שדים קול בחמם –\n\nעתה נקום; השמד השמד\n\nכל האלים, אבדם, המם\n\nהבה, פתחו בריחי ארץ!\n\nנצא חוצץ ושוטטנו\n\nנעוף, נסק זבול ערבות\n\nוכבשנוהו ושלטנו\n\nבשמים ובארץ,\n\nעליון נהיה על כלהם…\n\nשאו ראשיכם, פתחי עולם!\"\n\nצהלת שדים, צחוק כרעם,\n\nשבר בריחים, פרץ דלתות…\n\nמה-תחילין, האדמה!\n\nהתמליטי1 ארץ חדשה,\n\nאם גם את תחרבי שממה?\n\nותבקע האדמה\n\nויפתחו אלפי פיות\n\nויקיאו אלפי שדים\n\nפה ושם מכל הפאות.\n\nומכח קיא הארץ\n\nבני-הרשף עוף הגביהו;\n\nאלי-רום מנפלם עז\n\nבפי הארץ שאול הציעו.\n\nובין תימרות אש ועשן\n\nשטו שדים, עפו רומה;\n\nאש בני-רשף לא ייראו\n\nויעלו השמימה.\n\nעלו, כבשו היכלי אלים,\n\nאף ממשלת על ירשו;\n\nובקברותם האלילים\n\nשכבו, בלו ויבאשו.\n\nחמת המצית כבר שככה,\n\nאף השחקים כבה כבו –\n\nאך הסדרים הראשונים\n\nאל מכונם טרם שבו.\n\nעוד מתגרת שדי מרום\n\nאלים כלים, נופלים חללים.\n\nמעי, מעי על חלליהם\n\nלבי אל האמללים!\n\n",
        "year":"1893",
        "month":"1",
        "published":"no"
    },
    {
        "poem": "השירה מאין תמצא",
        "content" : "משורר סוחר תבואה הקנני אלי,\n\nסוחר משורר – שב מכה קדחת,\n\nכרוב עם נחש דר בכפיפה אחת –\n\nויהי יומי למרקור ולפגסוס לילי.\n\n\nובפרץ מערבי ויברך ה' חילי –\n\nגם צרורות כסף גם בר באמתחת –\n\nויעל פגסוס ותהי שירתי נשכחת,\n\nויהי עזי כספי וזהבי אלי.\n\n\nאך לא לעולם חסן – ואלהי אתנני\n\nבגד בי כמו נחל וישב אופני.\n\nכנעתי נאספה ותאכל כל הוני.\n\nומאין כסף ועבודה כל היום שרתי.\n\nעניתי זמיר עריצים וספרים חברתי,\n\nכי אין עברי שר כי אם מעני…\n\n",
        "year":"1893",
        "month":"3",
        "published":"no"
    },
    {
        "poem" : "יש שיתגעגע הלב (ע'פ היינה)",
        "content":"יש שיתגעגע הלב על השנים\n\nהשקטות, השלוות, שהיו מלפנים,\n\nעת ישן בדממה היקום, והאדם\n\nהתנמנם שבע שלוה ורך וירדם.\n\nועתה מה עצמו הטרדות, מה רבו!\n\nהן כל הענינים כה רחבו נסבו,\n\nכאלו אין אל בשמים מלמעלה\n\nואשמדי מת בממשלת הלילה.\n\nואסירי העצלה כלנו מטרח,\n\nאש תאכל הדמים, העור יאכל קרח.\n\nוכבר משממון גוענו כלנו\n\nלולא מעט אהבה שהיה לנו.\n\n",
        "year": "",
        "month":"",
        "published":"no"
    },
    {
        "poem": "תאמי יונים",
        "content" : "תאמי יונים\n\nמרום עפו,\n\nשפלו, גבהו\n\nלא ייעפו. –\n\n\n– הלאה, מעלה\n\nיונים שתים!\n\nעד שחקים\n\nשמי שמים! –\n\n\nשתי היונים\n\nשטו, דאו,\n\nגבהו רום,\n\nברם שקעו.\n\n\nמרום, רומה\n\nעל העבים,\n\nעד השמש,\n\nראש כוכבים…\n\n\nויפגשן\n\nשם כרוב קטן\n\nובכנפותיו\n\nכסן, עטן.\n\n\nצח הכרוב\n\nמצמר צחר;\n\nשתי כנפותיו\n\nכנפי שחר.\n\n\nעיניו יונים,\n\nחסד פניו;\n\nרגליו שלום,\n\nאור מלפניו.\n\n\nמצחו נער,\n\nאפו בשמים;\n\nטוב כאם,\n\nכילד תמים.\n\n\nנחמד, נעים\n\nרך כשעוה. –\n\nכלו אומר\n\nכרוב אהבה!..\n\n\nויקחן\n\nעל אברתו\n\nוישאן\n\nלמענתו\n\n\nנוה הקדש\n\nנוה הטהר;\n\nמעון השלום\n\nמעון הנער.\n\n\nפרח עדן\n\nאט, יט שוכה,\n\nחן, אהבה\n\nרצוף תוכו.\n\n\nמעין ישע\n\nשם יקוה\n\nיזל צדק,\n\nיט נדבה.\n\n\nחביון קדש\n\nקול דממה\n\nכבוד אדני\n\nחופף שמה…\n\n\nמשק רוח\n\nבין צאלים.\n\nיזל, יזל\n\nרן אראלים.\n\n\nנזל יין\n\nילך קולם,\n\nיזל תקוה,\n\nתחית עולם…\n\n\nיצוד נפש,\n\nישב הרוח…\n\n– כרוב אהבה\n\nשם ינוח!..\n\n\nשתי היונים\n\nמכנפותיו\n\nהוציא, נופף. –\n\nוחמדותיו –\n\n\nהרים, ברך\n\nויעניקן\n\nוישקן\n\nוישיקן.\n\n\nולנגה סהר\n\nיונים שתים\n\nשטו, נטו\n\nמשמים.\n\n\nזכות נוצה\n\nלבנות כנף\n\nירדו, עמדו\n\nעל בד ענף.\n\n\nהנאהבות\n\nהתרפקנה,\n\nפרשו אבר\n\nותשקנה…\n\n\n* * *\n\n– שובנה יונים\n\nהאהלה,\n\nרוינה דודים\n\nנצח סלה!!!\n\n",
        "year":"",
        "month":"",
        "published":"no"
    },
    {
        "poem": "לא מגדות ירדן",
        "content" : "לא מגדות ירדן, מראש הר הלבונה –\n\nמלבי ברכות תבאנה,\n\nורוחי על עב קל ישאן אליך\n\nבדרך העולה ציונה.\n\n\nויהיו-נא רגעי הגיל קרני אור\n\nהמבשרים יום בהיר, הקוראים לדרור,\n\nותהי-נא הכוס המנופפת אל על\n\nלתקומת הר ציון, לתשועת עם דל,\n\nכי שם צוה אל את הברכה לעד,\n\nשם מקוה-ישראל, אור יומו הרד.\n\n",
        "year":"",
        "month":"",
        "published":"no"
    },
    {
        "poem": "בליל הרעש",
        "content" : "…כה עברו שש שנים במנוחה שלמה,\n\nויגדל הנער ויחי בתורתו;\n\nלא נפל כל-דבר בימים ההמה\n\nשיפריד בינו ובין זוית עמדתו.\n\nרעבון, לא-שנה, מק-בשר, רזון פנים, –\n\nמה המה כי ישים את לבו אליהם!\n\nאך פתאם בא לילה מקץ שש השנים,\n\nליל-רעש הישיבה – ויפרד ביניהם.\n\nוזה דבר הרעש: בהעצר החלקה,\n\nבקרב יום המסה, במנות ראש ישיבה\n\nעל-כל-נגע ופגע, כל-צרה וצוקה, –\n\nיקראו הבחורים לרעש ומריבה.\n\nאז תהיה הישיבה למערת פריצים,\n\nצבא אלהים נלחם בחמה שפוכה,\n\nנקם כחות נכלאים כרוח עריצים,\n\nובהעבירם הגזרה ישובו למנוחה.\n\nגם בלילה ההוא מודעה נדבקה,\n\nמטעם הרבנית: \"נעצרה החלקה!\n\nאין כסף, רבותי! הקפה הורקה,\n\nבעונותינו הרבים השעה דחוקה\".\n\nותעבר השמועה כחץ, ובלילה\n\nהתלקטה מקצה עדת התלמידים,\n\nהנערים הפשוטים, בחורי המעלה,\n\nמבכור העצלים עד ראש המתמידים,\n\nבם אברכי משי ובני שעשועים,\n\nטירוני רבנות חריפים ובקיאים,\n\nעלוים שלמים וחציי עלוים,\n\nהשגות נוראות, זכרונות מפליאים.\n\nגם זקני הפרושים הבלים, החלושים\n\nהפרו תורתם וירדו המערכה;\n\nכי קדוש הרעש בעיני הפרושים\n\nכמנהג ותיקין המבטל הלכה.\n\nויעור הבטלן ויטש משכבו,\n\nויחרד מרבצו כל חבק ידים,\n\nוישכח איש טחוריו, כל-נגעי לבבו –\n\nכי ריב לה' הוא – מלחמת שמים!\n\nובבית הישיבה הנרות הרבים\n\nעל מלא כל-הבית ישפכו נגהות.\n\nמזה ומזה השלחנות מוסבים\n\nשני טורי בחורים כשתי חומות גבהות.\n\nכל-מצח נקמטת, כל פנים מועמים,\n\nכל-עין נטועה וטבועה בגוילים,\n\nוקולות המלאים תמרורי עולמים\n\nישתפכו, ישתפכו, יהמיו כחלילים.\n\nובין השלחנות בנחת פוסע\n\nאיש זקן – הוא מורה הישיבה הגאון,\n\nמה קוראים הקולות רק רוחו יודע\n\nובכל זאת מה-נעים לאזנו השאון!\n\nאז פתאם נאלמו כאחד הפיות\n\nומאות עינים אל אחד הורמו.\n\nויען הרב: “הרבנית לא תאות”\n\nופניו הלבינו ואחר הועמו.\n\nאז מאות רגלים, ידים למאות\n\nמחאו, רקעו, בעטו, ספקו.\n\n– מה ענה הרב? – “הרבנית לא תאות”\n\nוקמטי מצחהו הרחיבו עמקו.\n\nאז מאות ידים תפתחנה מוסרות\n\nוכעסים עצורים לחפשי שלחו\n\nוינפצו חלונות ויכבו הנרות,\n\nספסלים, שלחנות על פניהם נהפכו.\n\nוירא המשגיח ויקדם לברח,\n\nהסתתר השמש, המנהלים חמקו,\n\nכי יודעים הם גבורת הרעש בכח,\n\nכי יבא יום פקדה גם הם לא ינקו.\n\nוכגופות מומתים, שלחנות, ספסלים\n\nבחשכה על קרקע הבית נטושים,\n\nהספים ירעשו, ינועו הכתלים,\n\nהפח בחורים ומכות פרושים.\n\nאך נר אחד היה לפלטה בפנה\n\nלא העז גם רוח המשחית כבותו,\n\nשם מקום שתי אמות נתבצר לשכינה\n\nולמחמד בניה – ואלהים ישמר אותו.\n\nשם מקום מודענו הנער ועליו,\n\nמלא רחמים וחנינה, כאב על יחידו,\n\nכנשר על קנו, על שרידי גוזליו\n\nהשדודים – כן יעיר הרב על תלמידו.\n\nובמוט הספסלים, בנפל השלחנות –\n\nויפלו נד אחד מאחרי הנער\n\nויהיו כחומה מבדלת, וכמנוס\n\nלתורת ה' עד יעבר הסער.\n\nובעוד רוח פרצים מאחריו הכינה\n\nבבית הריסות ומבוכה ומהומה\n\nויהי הוא האחד שנסגר בפנה\n\nומפנה אל קירו לא שמע מאומה.\n\nוככל אשר יחזק ויפרץ השאון\n\nכן ירם ונשא וגבה קולהו:\n\nהוי הוי, אמר רבא! וחם לב הגאון\n\nהזקן הנצב עליו מאחריהו.\n\nופתאם שתי טפות מעיניו ירדו\n\nונתלו בשער כסף זקנו הלבן\n\nולאור נר הנער הכהה רעדו,\n\nכשתי אבני אש ממלואת זהבן…\n\nופתאם התעורר הזקן וירם\n\nאת-ידו הצנומה ויגע בכתף\n\nהנער ההגה ודמעות כזרם\n\nתשטפנה, תזחלנה בין חוטי הכסף…\n\nויחרד הנער ויפן ראשהו\n\n“הוי, מורי ורבי!” – “אהה, בני החביב!”\n\nועיני הנער אל עיני מורהו\n\nנשאו כעיני הילד אל אביו.\n\n\"התראה, הבחור, את אשר עוללו…\n\nלא הדרו שיבתי, לא נשאו את פני…\n\nויבלעו קדשי, מקדשי חללו,\n\nעליהם הקרבתי כל-חיי, מעיני.\n\nאך אתה – ועיני הזקן הקדר\n\nהביטו לנער ולעולמי עולמים\n\nלא ישכח את מבט מורהו החדר\n\nונוקב עד-נפש הנער התמים.\n\n",
        "year":"",
        "month":"",
        "published":"no"
    },
    {
        "poem": "עצה בתפלה אוהארץ הלזו",
        "content" : "הארץ הלזו, שמיה האלו\n\nכבר בלו; כבר נושנו למדי;\n\nלו שמעני: השיבם לתהו\n\nובראם חדשים, אל שדי!\n\n\nבארץ הבלה הזאת אפס דבר\n\nאשר לא שוררו אנשים,\n\nויתם החמר ואין נושא חדש\n\nלשירי המשוררים החדשים.\n\n\nותכלת שמים וזהב קרני שמש\n\nוחורת הלבנה הברה –\n\nהוי, אלי אלי! האמנם לא קצת\n\nמפניהם ויהיו לזרא?\n\n\nותשואות יום בהיר ודמי רזי ליל,\n\nים סאן וסופה ממזרים…\n\nומשק הפלג… וירקרק הדשא…\n\nונשיקה… וצפצוף צפרים…\n\n\nהאביב ופרחיו, הזמיר ורנניו –\n\nמחמדי כל בעלי הרננים..\n\nאם יפו בעתם כבר שחתו הוד צלמם\n\nהמשוררים מימים ושנים.\n\n\nמקרני הראמים עד ביצי הכנים –\n\nעל כלם שיריהם הכבירו;\n\nואנחנו עלובים, עט שקר עשינו\n\nכי לנו מאום לא השאירו.\n\n\nאך הבל יגעתי למצא ענין חדש\n\nלחרוזי על ימין ועל שמאל\n\nאהה! אין כל חדש שלא הקדימני\n\nבו אחד החרזים מתמול.\n\n\nאמרתי שאת חזון על מדקרות הפרעש\n\nוהנה הקדימני החריזי,\n\nואמר תת קולי בשיר לכבוד עזי\n\nופתאם – ותמת עלי עזי.\n\n\nעניה! בבקר ברפת חלשה\n\nותזורר ותגהר ותמת;\n\nומאז לבי רע עלי, לשיר לא אוכל,\n\nרק אבכה ואזכיר נשמות…\n\n\nוכענני בקר על לבי הריקן\n\nהרהורי הבקר יגדו,\n\nולפני כחזון תנומה קלה, חד זקנה\n\nועטישתה ברוח ידדו…\n\n\nובמעמקי שתי אזני קול שעירה מתגלגל\n\nכגרגור החזן דמתא,\n\nעת יצנף בגרונו “הצפיר והשעיר”\n\nבפזמון הפיטן ויזתא\n\n\nובכל זאת ערכתי לכבודה שיר ארך\n\nבן שבע עשרה תנועות מלעיל\n\nובדלת ובסוגר… לולא שקדמני\n\nהפיטן הנזכר לעיל…\n\n\nעד שוליו הובישו את מעין השירה,\n\nכי על מה לא סמכה שירתם?..\n\nאם גרם מזלם הולד ראשונה\n\nוסבלנו אנחנו קדמתם?\n\n\nעם עתם תם שירם ולמה יוגיענו\n\nבמשנה ובכפל הענין?\n\nהארץ הלזו, שמיה האלו –\n\nמה ישן, מה בלה הבנין!\n\n\nלו, אלי, שמעני: הן צבא לארץ, –\n\nהאמנם עד כה לא בא יומה?\n\nאם לא למענך – עשה למעננו\n\nוברא ארץ חדשה במקומה!\n\n\nואנכי האחרון על עפר אקומה\n\nלשורר מהפכת החלד,\n\nובשובך לחדש פני תבל – אשובה\n\nוראשון משורר אולד…\n\n",
        "year":"1893",
        "month":"11",
        "published":"no"
    },
    {
        "poem": "עסק בנסתרות",
        "content" : "וטובה מחכמה הרבה סכלות מעט\n\n\nבין העצים הגבוהים,\n\nעל ההרים הרמים,\n\nדומם הלכו ויהגו\n\nשני תלמידי חכמים.\n\n\nובמערב הזהירה\n\nשמש גדולה אדמה –\n\nובין עצי היער\n\nשר גם זמיר, כמדמה…\n\n\nהכל היה כנהוג…\n\nובכן, מובן ממילא\n\nשהשיחה לא היתה\n\nשיחה ריקה ובטלה.\n\n\nואל מעשי בראשית\n\nאחרית שיחם נסבה,\n\nוממעשי בראשית\n\nאל מעשי מרכבה.\n\n\nומענין לענין\n\nנתגלגלו הדברים\n\nאל כל אותם הסודות\n\nשבלי פתרון נוצרים:\n\n\nאל סוד תכלית הבריאה\n\nעל ידיעה ובחירה,\n\nאם הבירה בלי מנהיג,\n\nאם יש מנהיג לבירה; –\n\n\nאל כל אותן השאלות\n\nשאין שאלה אחריהן, –\n\nשכה היו לזרא,\n\nשכה קצנו מפניהן…\n\n\nאחד אומר, – האחד\n\nזקן חשוב נשוא פנים\n\nאך איש מצוק מר-נפש,\n\nעני מטפל בבנים. –\n\n\nובכן אומר: \"אלופי!\n\nכל הדברים הללו\n\nעל סביבותם הם שבים,\n\nולעד לא יחדלו.\n\n\nכח אדיר אך עור\n\nידרך יצניף אותנו,\n\nוביד גאוה נסתרה\n\nכדור משחק כלנו.\n\n\nהן יש מנהיג לבירה –\n\nאך מי יתן אדעה\n\nכל הבירה הלזו\n\nבשביל מי היא נבראה?\n\n\nההיכל מתעה הנה,\n\nואם בירת תעתועים?\n\nאם בית משחק יצרה\n\nבורא אוהב שעשועים?\n\n\nאולי פנדק הנה\n\nובית אורחים ללינה? –\n\nאם כן, איפה פרוזדרה\n\nואיפה טרקלינה?\n\n\nאולי מקלט הנה\n\nלתועי לב משגעים?\n\nאו אולי, הה! וכל אלה –\n\nחלומות קשים ורעים! –\n\n\nוכל הכדור הגדול\n\nסדן ארצנו התעה\n\nאינה אלא ראש מחט\n\nאשר אבד לאלה, –\n\n\nלפני נצחים אין ספרות\n\nבמרחב יה אבדה,\n\nואל גא, רם עינים,\n\nלא התבונן, לא ידע…\n\n\nאולי הה! וכל אלה\n\nאך התולים עמנו, –\n\nואל כוכב הגזרה\n\nמקרה זר השליכנו?\n\n\nמקרה עקש הפכפך,\n\nמקרה מתמיד בעל חקים,\n\nקרא סדרים מאפל\n\nומבהו – מצוקים?..\n\n\nאולי הה!.. ככה אשאל\n\nעד שובי לעפרי;\n\nהיש פתרון להמה?\n\nלמה תצחק, אכזרי?\"\n\n\nככה טען האחד,. –\n\nושתי עיניו הדלוחות\n\nדלו נשאו לשמש\n\nההולכת למנוחות.\n\n\nובהתלהבות עצומה..\n\nבזקן חברו השחור\n\nתקע בהן עקמה\n\nעד כי נרתע לאחור.\n\n\nומה אמר השני? –\n\n– גם השני נשוא פנים\n\nלא נפל מחברו\n\nבחכמה ובשנים;\n\n\nומזקנו הרחב\n\nומבטנו המלאה\n\nנראה ברור שקנה\n\nהרבה חכמה ודעה.\n\n\nומה ענה הלז? –\n\nבראשונה התבונן\n\nבדמיה בחברו\n\nהמתעטף ומקונן, –\n\nאחר הוציא את תבת\n\nהטבק מצלחתו\n\nוירח מלא אצבעו,\n\nאחר הוציא מטפחתו –\n\n\nוימח את נחיריו\n\nואחרי כן התעורר\n\nויפתח את פיהו\n\nוינער – ויזורר!..\n\n\nובין העצים הגבוהים,\n\nעל ההרים הרמים\n\nהלוך הלכו ויחשו\n\nשני תלמידי חכמים.\n\n\nוכלפיד בוז, השמש,\n\nובחצפה יתרה –\n\nכה הזהירה ממערב,\n\nכה עינים נקרה…\n\n\nומראש האילנות\n\nעל כל פסיעה ופסיעה\n\nהקוקיאה ביער\n\n“קו-קו! קו-קו!” השמיעה..\n\n",
        "year":"",
        "month":"",
        "published":"no"
    },
    {
        "poem": "הדעה החיטית",
        "content" : "למך החיט נשא מכנסים\n\nעם חשכה בין השמשות,\n\nויפגע בחנוך (וחנוך – תופר נעלים)\n\nהרץ ברגלים חשות.\n\n– אנה תרוץ, חנוך? – הטרם תדע,\n\nכי קראה הלילה אספה העדה,\n\nולא אספה פשוטה, כי אספה רבתי,\n\nומהרתי אליה אחרי עבודתי.\n\nואתה, למך, האם לא נקראת?\n\nוגדולים חקרי לב וענינים שונים\n\nלעלות על שלחן הקהל נכונים.\n\nועתה, בי למך, אל תעכבני,\n\nנחפז אנכי לדרכי, שלחני!\n\n– כתר זעיר, חנוך, טוב כי נקרית\n\nלפני בדרך, גם אותי קרא\n\nשמש הקהל לבא אל העצרה.\n\nהתהי בעיר אספה בלתי אם נקראתי?\n\nהיעז השמש לפסח על ביתי?\n\nומאשר אין עתה פנויה שעתי\n\nלבא אל האספה כאשר עם לבבי,\n\nלכן אשימה בפיך את דעתי\n\nוהודעתה בקהל בלשוני וככתבי.\n\nואף אם עוד טרם אדע נכונה\n\nמה-יהיה דבר האספה באחרונה,\n\nבכל-זאת אעמד על דעתי כחלמיש\n\nוממנה לא אמיש.\n\nועתה שמע את אשר אצוך:\n\nאם כה יאמר איש, ואם יאמר ככה –\n\nוהפכת את דבריו, והדעה הנהפכה –\n\nהנה היא דעת למך הדובר אליך.\n\n– לבי נוקפי, למך, אולי יקדמני\n\nאיש אחר הזריז ומהיר לשון ממני? –\n\nהודיע חנוך צערו ויתגרד בגבחת.\n\n– אל תהי שוטה, חנוך – אתה באחת:\n\nשמעו-נא, רבותי, האזינו ואדברה,\n\n“למך אומר: אדרבה! אפכא מסתברא!”\n\nכי באמת, שאלני ואאלפך בינה,\n\nבנידון דידן אין כל נפקא-מנה\n\nאם דבריך, של טעם או לא ישוו מאומה, –\n\nמיטב כל אספה הוא הרעש והמהומה.\n\nכי יטענך איש חטים או שעורים בעליה, –\n\nהודה לו בקנקנים או במדרש הפליאה;\n\nכי יאמר: חיים תפשום, – ענה: תפשום חיים!\n\nאו פסק לו פסוקיך, והגרס השנים1,\n\nהרב השאון ותרב הערבוביה,\n\nוממילא יחלטו להאסף בשניה.\n\nנאמן נשקי זה, קלע ולא יחטיא,\n\nנסיתיו במסה לא אחת ושתים\n\nומעולם לא נהפך לי כקשת רמיה.\n\nעתה לך לשלום ואני שב אל מחטי\n\nלתפר כסתות ומכנסים,\n\nהמוכנים מאתמול על האבנים.\n\n",
        "year":"",
        "month":"",
        "published":"no"
    },
    {
        "poem": "אשריך צעיר רודם",
        "content" : "אשריך, צעיר רדם, אשר שפם גאותך.\n\nהוד והדר תלבש, נפת מור בגדותיך;\n\nמצניף ראשך הנבוב עד נעלי הרגלים –\n\nכלך אומר בחור תאוה לעינים!\n\nזה קדקד השער ויפי זה הבלורית,\n\nהמשוחים למשעי בתמרוקים וברית;\n\nזה שפמך הפתלתל, שני חדיו הכפופים,\n\nנפתולי זנבותיו הדקים וזקופים;\n\nזה צניפך העגל, המגביהי לשבת\n\nעל ראשך כעורב בראש השבשבת;\n\nמכנסיך התפורים לרוח העת,\n\nמעילך הקצר, היורד עד השת,\n\nצלחתך הקטנה, הנחבאת במקצוע,\n\nהעשויה לדבר בלכתך שלוב-זרוע;\n\nכתנתך הצחורה, החשן הענק,\n\nחטובות אטון הולנד דק אשר דק,\n\nמנעליך האלה המקלקלים פנים,\n\nחדי הקרנות ורחבי האדנים;\n\nכל חמדות המודה ויצירותיה הנאות,\n\nהאוכלות בכל יום מעתך ארבע שעות,\n\nהעוטרות את גוך כסאסאה לשבלת,\n\nעם כל תשמישיהן מבתי המרכלת,\n\nמיטב פרי רוח כל חכמי חרשת,\n\nהמכינים כחמר מכלולים לתלבשת;\n\nמבחר עבודת המתפרים האמנים,\n\nגאוני החיטים ואילי הרצענים,\n\nשלא נופלים ממך הם בני המאה היוד-טית,\n\nעושי מחט ומרצע בטעם העת –\n\nנאפד בכל אלה, כי אראך יום יום\n\nבבקר על אשנבי עובר כחלום –\n\nאז על לבי הריקן יעלו הרהורים\n\nכענני בקר על-אודות בני הנעורים,\n\nעל מעשי החיטים אנשי השם,\n\nההולכים ומשתלמים בימים ההם;\n\nעל רב חכמת הדור ועל סכלות מעט,\n\nעל המודה בכלל, ועל מכנסים בפרט,\n\nובלבי אשו נגדי: כמה סחי ומאוס,\n\nחבושים בטמון תחת אלה הבלאות…\n\nאשריך, גבור ציד, זכר כהלכה,\n\nמזלך מזל בתולה, מעינך מעין ברכה…\n\n",
        "year":"",
        "month":"",
        "published":"no"
    },
    {
        "poem": "והיה ביום ההוא",
        "content" : "והיה ביום ההוא\n\nועמד מלך תקיף. יתנשא כאל נערץ,\n\nבוטח עז כנמר וכגור אריה נאדרי,\n\nומכף רגל גאותו ועד ראש נזרו מלך.\n\nניד עפעפו צו ומשלח אצבעו פקדה.\n\nגבהות כל-קומה זקופה תחת מבטו תשח.\n\nוצעד בהדר מלכות, כהדומו ידרך ארץ,\n\nיכבד מקום רגלו, מחריש יגש אל-כסאו,\n\nיחזק שרביט זהבו ועטרתו בראשו ישים,\n\nומחריש יעלה אל-כסאו וישב ואמר: המשל!\n\nאז תצוף שפעת עז ורוח ממשל תשפך\n\nעד קצות רחבי ארץ, על-כל-בשר ורוח,\n\nכמים לים מכסים וכמלאת אויר ארץ.\n\nולא יאמר עוד אמת וצדק, כי אם משל והכנע\n\nולא יאמר עוד טוב ורע, כי אם משל והכנע,\n\nולצדק ורשע לפנים יקרא היום משל והכנע.\n\nויצאו פסחים וחפשו ועורים בידים יגששו,\n\nאי רוח כמלא קטנם, דק ושחק מאזנים,\n\nלנוח שבטם עליו, לשפך נטף ממשלתם.\n\nונכבשו כל-אפסי ארץ עד-אין מקום\n\nונגש לב בלב מאפס ידים,\n\nורדתה נפש בנפש וכבש רצון את רצון\n\nוהגיג את הגיג יהדך והרהור להרהור יתכחש,\n\nוצמאו ורעבו יחדיו צמא ורעב לא-ישברו,\n\nותאוה לא תמלא תדליקם: ממשל, ממשל, ממשל.\n\n",
        "year":"",
        "month":"",
        "published":"no"
    },
    {
        "poem": "בכרכי ים (חלק ב' של השיר “ילדות”)",
        "content" : "בכרכי ים במבוא השמש\n\nיש – ברוך שככה לו בעולם! –\n\nאנשים גדולים כענקים,\n\nעם רם – מקטנם ועד גדולם.\n\n\nואנשי פלאות המה כלם,\n\nמהם כל דבר לא יפלא;\n\nבאצבע קטנה יעשו מדינה,\n\nובבהן ידם – עולם מלא…\n\n\nגם עתה, אמרים, - לא, מכריזים! –\n\nכבר מוכן הכל שם בוינא; -\n\nמקץ שני רגעים ודקים חמשה –\n\nותהי, למזל טוב, מדינה!..\n\n\nומבשרים יוצאים – לא, הם רצים! –\n\nושקלים אספים, אספים, אספים;\n\nועל הנסים, על הפרקן\n\nהם כתבים ספרים, כתבים, כתבים.\n\n\nומי האיש החפץ מדינה!\n\nומי האיש החפץ חיים! –\n\nקנו, קנו יהודים בני רחמנים!\n\nבזוזים שנים, זוזים שנים!\n\n\nובעוד הד פעמי הענקים\n\nבראש המיות וברחובות –\n\nאנחנו חגבים נסתרה –\n\nמרחוק נשמע בשורות טובות…\n\n",
        "year":"",
        "month":"",
        "published":"no"
    },
    {
        "poem": "מחוץ לעיר",
        "content" : "מחוץ לעיר על-יד היער,\n\nבבית מרזח, חרבה ישנה,\n\nאבינו מת, רצוץ חיי צער,\n\nאמנו נשארה אלמנה.\n\nותהי הירשה – מרזח סרוחים:\n\nארבעה כתלים סחופים, רטבים,\n\nיי\"ש, מקפה דגים, דגים מלוחים –\n\nוילדים חמשה וצרכים מרבים.\n\nשם עברה דרך-חול רחבה,\n\nוברדת אכר בעגלה\n\nאל יום השוק לעיר הקרובה,\n\nסר לשתות כוס – ויסע הלאה.\n\nאף כי הטרח היה מרבה –\n\nמאום לא עלה בעמלנו:\n\nהדלות שרקה בארבה,\n\nהעני רקד בזויתנו.\n\nבחוץ מנדים משכונת יהודים,\n\nמחדרים – קיטור סחי ולח,\n\nבלילות – חרדת לב ונדודים,\n\nביום… סוף דבר – בית מרזח!\n\n",
        "year":"",
        "month":"",
        "published":"no"
    },
    {
        "poem": "אוי מלב בוקעת",
        "content" : "אוי מלב בוקעת עוד אנחה אחת\n\nעל מחשכי עולם, על משואות נצח.\n\nזכר חיי רקב כמדקרות מחט\n\nיפגע מכות לבי – ובלבבי רצח.\n\nאזכר: על-יד דרך עומד בית-מרזח\n\nגלמוד וערירי ובבית פנימה\n\nמהומת סבואים תמיד, חדרי קיא ולח,\n\nאויר כלו משקה, זלות אנוש רמה…\n\nאזכר: שלחן מגאל, מקף משוכת-קנים,\n\nחביות, בקבוקים, צל יהודי זעף,\n\nצל יהודי מוזג, אב לחמישה בנים,\n\nכלו פשתה כהה, נקשה, דל ויעף.\n\nאזכר: איזה ספר גדול ופתוח\n\nהיה מנח תמיד שמה על שלחנו,\n\nבין מצהלות סבואים בקש חיי רוח\n\nשם בתוך הספר, שם בו כל מעינו.\n\nובהשתקעו שמה, כמו ענותו סרה,\n\nמצחו התרחבה, אורו שתי בבותיו;\n\nלא! לא מוזג אני! – כל מראהו קרא,\n\nלא לכך נוצרתי! – אמרו כל עצמותיו.\n\n",
        "year":"",
        "month":"",
        "published":"no"
    },
    {
        "poem": "אחים לצרה",
        "content" : "לקדושים אשר בארץ המה\n\nואדירי כל חפצי בם\n\n(תהלים ט\"ז, ג)\n\n\nאחים לצרה ולמשא קשי-עלכם,\n\nאת-סבלות חייכם נשאתם נפרדים,\n\nאך הנה פרץ המשחית בגבולכם –\n\nותאספו אל בור והייתם לאחדים.\n\n\nאם זקן אם נער, אם אשה אם גבר,\n\nשכבו עתה בטח, אחים לקבר!\n\nפה תחדלו רגז, שד לא יחתכם,\n\nעריץ וחומס לא יוסיף החרידכם.\n\n\nהחיים עדנה – הם יאחזו שער,\n\nיראו אחריתכם וילמדו בינה:\n\nכי אוי לעם, נדף כמוץ ביום סער,\n\nואבוי לאמה, כי נשברה ימינה.\n\n\nואנחנו החיים, פליטי מטבח,\n\nהעדים לאימת חייכם ומותכם,\n\nאת-עצמת מכאובינו מה-נשוחח? –\n\nפינו בעפרכם ונדם כמותכם.\n\n\nובכסות הארץ הטמאה על דמכם,\n\nדם נקי וקדוש, דמי הכפורים,\n\nנחרת בדמי לבבנו את-שמכם\n\nבמגלת התענית ובספר היסורים.\n\n",
        "year":"",
        "month":"",
        "published":"no"
    },
    {
        "poem": "חזק ואמץ",
        "content" : "חזק ואמץ, עמד אבל!\n\nהיה מחלמיש!\n\nאל תמוג בדמי ההרוגים,\n\nהקבורים תחתיך!\n\nובהמר מדינות ועמים –\n\nממקומך אל תמיש!\n\nוהיית עד קר ואכזרי\n\nוספרת הקורות\n\nלבנים הבאים אחרינו,\n\nלדורות,\n\nכי חלל כבודנו ודמנו.\n\nוקיץ ושחקים זאת ראו,\n\nושמש לא בושה להאיר,\n\nועיני העולם לא כהו…\n\nבן אובד כי יתעה ממנו וגשש\n\nוכאב בין זרים, -\n\nרמוז לו, כי יקרב ומשש\n\nטוריך הקרים\n\nוספג ברקך השחור,\n\nוידע מדוע הוא חולה,\n\nומה כל העולם מסביב\n\nהיוצר מצבות כאלה…\n\n",
        "year":"",
        "month":"",
        "published":"no"
    },
    {
        "poem": "עומד ומפשפש",
        "content" : "עומד ומפשפש אני בארון ספרי אבא זקני:\n\nאותיות, אותיות שם ששים רבוא שפרחה נשמתן,\n\nפגרי המון זבובי מות מחללי צנה,\n\nלעת מטה כנפם בתחלת החרף השמם,\n\nמאליהם אלפים ורבבות נפלו, נפלו, נפלו,\n\nובסתר כל-פנה עמומה ובזוית כל-בית\n\nובין השפתים על-גבי הכתלים פגריהם מוטלים,\n\nמעוכים מוטלים באבק, מגוללים בקורי עכביש,\n\nוצפוים אלי המטאטא – מבלי רוח חיים…\n\nלמעצבה ישכבון בלא טעם, בלא ריח, בלא לח,\n\nרק ריח מקק נודף…רבונו של עולם!\n\n\nעומד ומפשפש אני בארון ספרי אבא זקני:\n\nשלום עליכם, רבותי, מערכות הספרים הקדושים,\n\nשלום לכם ולתורתכם הקשה, הוי זקנים קפדנים,\n\nהאם הכרתוני? עליכם הרגתי מלפנים בחדר,\n\nועליכם המתי את-עצמי בישיבות ובבתי המדרש.\n\nאתם לבדכם הייתם עולמי היחיד מעודי:\n\nאוירי, שמי שמי, ירחי ושמשי, יגיעי, מרגועי,\n\nתאותי, דמיוני, גאון אבי וראש תפלת אמי הצנועה,\n\nבקיץ הייתם פרדסי, בחרף הכר למראשותי,\n\nלעת ימוט ראשי יגע וכפוף מעלכם הקשה.\n\nבפנה נסתרה יחידי וחרד השכינה מצאתני\n\nותפרש עלי את-כנפיה ו– – – – – –,\n\n\nאותיותיכם צרפתי ואברא לי עולם לעצמי,\n\nגם חלומותי שלי, מאליהם בלבבי צמחו,\n\nשלב שלבתי בכם ואסנן עליהם נשמתי.\n\n\nיש שבלילה לפני כבות הנר– – – – –\n\n",
        "year":"",
        "month":"",
        "published":"no"
    },
    {
        "poem": "האופה והקטף",
        "content" : "מדוע בושש לבוא עתה רבי שמואל?\n\nראה, התנור נגרף עם הנץ החמה\n\nויוצא חמו לבטלה חצי שעה\n\nוכבר נאספו כל המגלגלות ובאו.\n\nהיום, הרי יודע אתה, תאפינה\n\nמצותיו של הגביר והכל זריזים\n\nוכבר הן עומדות שם בחדר שני\n\nחגורות לבנים, חשופות יד עד מרפקיהן\n\nוחמושות מעריכות.\n\nגורף את הגחלים ומזמר.\n\nהוי גחלים לוחשות,\n\nלמה אתן רוחשות –\n\nאגרף, אגרף, אגרף\n\nאוי נפשות בוערות\n\nלוהטות וסוערות –\n\nאגרוף, אגרוף, אגרוף…\n\n\nאוי גחלים עוממות,\n\nלמה אתן דוממות –\n\nאגרף, אגרף, אגרף;\n\n\nהוי נשמות שוממות\n\nדועכות וזועמות\n\nאגרוף, אגרוף, אגרוף…\n\n\nהקמח, קום ולוש, הרי התנור גרוף!\n\nהנשים, לעבודתכן! אל תעמדנה פנויות!\n\nהתנור גרוף, מוציא חמו לבטלה\n\nהקמח, לוש! ואתה קטף, לך ועמוד נא,\n\nבראש השלחן שם על יד צפורה\n\nוהוי ממעכה, כלומר את העסה, יפה יפה.\n\n",
        "year":"",
        "month":"",
        "published":"no"
    },
    {
        "poem": "עבר הקיץ",
        "content" : "עבר הקיץ. כבר כלה האכר\n\nאת כל עבודתו בשדה, בככר.\n\nכבר השליך אל פנה חרמשו, מגלו,\n\nובגרנו הוא ימד שלומת עמלו\n\nובגאוה הוא נושא עין מלאה עליצות\n\nאל ראש הערמה, פרי עמל וחריצות.\n\nגם נחנו נאסף היום לבן-גרננו\n\nאת תבואת שדנו, את פרי עמלנו,\n\nולעיני הורינו השערים נמדה,\n\nמצאנו בקיץ ההוא בעבודה.\n\nיראו: גם אנו חרשנו, זרענו,\n\nוברנה קצרנו ואלמות נשאנו,\n\nאחרי שעשועים וריק לא הלכנו,\n\nאף כי ילדים אנחנו.\n\n\nמבקר עד ערב גבנו כפפנו,\n\nאת תורת אל חי ואמרתו שאפנו.\n\nמבעד החלון השמש הציצה\n\nותקרא אותנו החוצה, החוצה,\n\nהצפור היפה צפצפה אלינו:\n\nאלי, ילדי חמד, כמוני רננו!\n\nגם עצי הפרי הירוקים, המאירים,\n\nאל צלם קראונו: לכו רקדו כשעירים!\n\nואנחנו אמצנו לבנו ונשב\n\nולדברי מורנו הקשבנו רב קשב,\n\nלא נפתה לבנו אחרי הצפרים\n\nהיפים, החפשים, השמחים ושרים,\n\nלא פתו אותנו גם עצי המגדים –\n\nאף כי אנחנו ילדים.\n\n",
        "year":"",
        "month":"",
        "published":"no"
    },
    {
        "poem": "אל תראו",
        "content" : "אל תראו, שהחרף מולך\n\nובכבד צבא בנו מושל –\n\nכי הנה אביבנו הולך\n\nובכל מחנהו ירבה כושל.\n\nעם מלא ילדים קטנים בא,\n\nבזיו שמי על ובקרני חרסה;\n\nועד הבקר אור – מצבא\n\nהחרף לא תשאר פרסה.\n\n",
        "year":"",
        "month":"",
        "published":"no"
    },
    {
        "poem": " קטעים של 'שירי עם' א",
        "content" : "אם השטן בי יתעלל,\n\nקב לא אקב ולא אתפלל,\n\nשרק אשרק לי ואלך\n\nכתמול שלשום, רש ומלך.\n\n",
        "year":"",
        "month":"",
        "published":"no"
    },
    {
        "poem": "קטעים של 'שירי עם' ב",
        "content" : "שב אנכי ממחפרות,\n\nשב ואמתחותי מלאות\n\nגרוטות-פז ונתכי-כתם –\n\nקחו וצקו לכם מטבעות!\n\nובגבולין ובמדינה\n\nצאו וקשקשו בלגינה.\n\n",
        "year":"",
        "month":"",
        "published":"no"
    }, {
        "poem": "קטעים של 'שירי עם' ג",
        "content" : "דרך גנות וקרפיפות\n\nבין שדות בר ושדות הריפות\n\nסלול פעמי יט שביל קטן,\n\nנתיב לא ידעו שטן.\n\nאך השמש נטתה אקום –\n\nואני בשביל העקם,\n\nהלך אלך – לאן? אל לשאל,\n\nסודי הוא וסוד המשעול.\n\nתחת עץ על-יד הגנה\n\nשמר תשמר לי הקטנה.\n\n– – – –\n\nשם הסנונית הראשונה\n\nנגלה ראשה מחלונה.\n\n",
        "year":"",
        "month":"",
        "published":"no"
    },
    {
        "poem": "למי אוצרות קורח",
        "content" : "למי אוצרות קרח\n\nולמי עשר מכות\n\nולי שבע בנות\n\nארכות ודקות.\n\nהאחת היא גרושה\n\nעגונה משנה,\n\nהשלישית אלמנה\n\nוכרסה בין שניה.\n\nהרביעית בוגרת,\n\nהחמשית ירוקה,\n\nהששית מינקת\n\nבארץ רחוקה.\n\nוהשביעית מפקרת\n\nומוטב שתמות –\n\nוטעמן של כלן\n\nכריר החלמות.\n\n",
        "year":"",
        "month":"",
        "published":"no"
    },
    {
        "poem": "התעוני חרבוני צהרים",
        "content" : "התעוני חרבוני צהרים אל פנת סתרים\n\nבעזובת הגן,\n\nעיפתי לשרב ואצנח פרי דשן, כבד-עסיס,\n\nלרגלי חרוב רענן.\n\nמעבר לחיץ יום בוער, מעבר לחיץ\n\nכמרירי יום שרב;\n\nעזים הנגוהות מנשוא ולא יכיל היום\n\nאת זהריו.\n\nהחצץ בצדי הדרכים קלוי-אש, הגדרות\n\nכתנור נכמרו,\n\nרמץ האבק, הבתים נערת, גץ אחד\n\nוכלם כמוקד יבערו.\n\nנלאו אילנות ושיחים ארוג תחתם ארג השוא –\n\nקורי הצללים,\n\nכלשונות בצמא נשתו משתרבבים שבילים\n\nבמורדות הנחלים.\n\nאין זאת כי אם פתחה השמש כל צנתרות זהבה\n\nותריקן עד תמן –\n\n(ככנור ממלמל מתנומה קול מזרק המים\n\nבנפצו את-בדלחו אל שיש האגן) – –\n\n",
        "year":"",
        "month":"",
        "published":"no"
    },
    {
        "poem": "משירי עם  1",
        "content" : "(בואה, נער, אל קיטוני\n\nואראך את מטמוני).\n\n\nיש לי (שם) מרגלית יפה,\n\nעין זולתי עוד לא חשפה.\n\n\nאפשר גנבה ואפשר מציאה\n\nואפשר נפלה מרקיע.\n\n",
        "year":"",
        "month":"",
        "published":"no"
    },
    {
        "poem": "משירי עם 2",
        "content" : "שתי בנות לי יש: אבן-חן ומרגלית,\n\nזו עיני הימנית, זו עיני השמאלית.\n\n",
        "year":"",
        "month":"",
        "published":"no"
    },
    {
        "poem": "משירי עם 3",
        "content" : "בידי, בחור, שתי יקרות –\n\nסמן הן לשתי נערות.\n\n\n(כאן יש דנר וכאן מרגלית) -\n\nבחר בימנית או בשמאלית.\n\n- - עמד חרד,\nחוכך, ירא ומתגרד.\n\nוישאר אותו גולם\n\nרוק זקן עד העולם.\n\n",
        "year":"",
        "month":"",
        "published":"no"
    },
    {
        "poem": "משירי עם 4",
        "content" : "אחד מוצא דנרים\n\nאחד עשר מכות,\n\nלשכנתנו דבורה\n\nיש שתי בנות רכות.\n\n\nאחת אבן טובה,\n\nאחת דנר זהב –\n\nובסתר לבי\n\nשתיהן יחד אהב.\n\nובסתר לבי\n\nשאל – אך אין פותר:\n\nאיזו יותר נאה,\n\nאיזו אהב יותר.\n\n",
        "year":"",
        "month":"",
        "published":"no"
    },
    {
        "poem": "משירי עם 5",
        "content" : "- אש להבה\nהנוגע בה יכוה.\n\n",
        "year":"",
        "month":"",
        "published":"no"
    },
    {
        "poem": "אברם אברם",
        "content" : "אברם, אברם,\n\nאתה אבינו,\n\nולמה לא תבקש\n\nולמה לא תבקש,\n\nרחמים בעדנו,\n\nלפני אלהים.\n\nשיגאלנו אל,\n\nשיוליכנו אל\n\nלאן?\n\nלארצנו.\n\nיצחק, יצחק,\n\nאתה מליצנו.\n\nיעקב, יעקב,\n\nאתה רוענו.\n\n",
        "year":"",
        "month":"",
        "published":"no"
    },
    {
        "poem": "למנצח על הנגינות",
        "content" : "מפים וחפים, הכו בתפים!\n\nמללי, גללי, חליל אל פיכם!\n\nנסרו הכנור ויתריו המרפים\n\nהכו, יכנס השד באביכם!\n\n\nהבתפים ומחולות יצאתם? – בלעדי!\n\nאנכי זקנכם ואתם נכדי.\n\n\nתרתי נחלתכם לרחבה ולארכה,\n\nוראו, קמט מצחי ושיבה בו זרקה.\n\n\nמרטו מזקני לנימין ננסי,\n\nפרטו באצבעותיכם על שפתי.\n\n\nשחקו לי, שחקו, אין דבר, ילדי!\n\nזקנכם אנכי ואתם נכדי.\n\n\nצמדים מרקדים הם, שנים מול שנים,\n\nואיש לקראת אחיו בתף ומצלתים!\n\n\nנכנפים במעילי וחוסים בצלי,\n\nנינים ונכדים למשושי ולגילי.\n\n\nרותמים את-עצמם בטורי השירים –\n\nבני תערובות וילדי כלאים,\n\nשתוקים אסופים ופרי נאפופים,\n\nממזרי רעיון ונדחי הגיון –\n\nיש מאליהם, ויש בעל-כרחם - - -\n\n",
        "year":"",
        "month":"",
        "published":"no"
    },
    {
        "poem": "דבורת הזהב",
        "content" : "איה איפה גם את, דבורת הזהב הקטנה? באי, באי ופקדיני, המי באזני המיתך הדקה והמתוקה על רחוקות ונשכחות. הנה פתחה אזני רגע לשמע שיחת עלים ודשאים והמית דבורים. האריכי מיתרך, מתחיהו הדק היטב והרעידיהו דומם. נמתח הדק במיתרי נפשי והנהו הומה ורועד ומיחל דומם. אל-נא יעבר חנם רגע הרחמים… ישנה נא עוד פעם אחת חלום הזהב, ישנה נא זהר הרקיע וירק העשב, אלה אשר פקדוני בימי קדם… ישנה נא החלום אך הפעם.\n\nומראות ועלילות יגיעו אלי עם פרכוסיהם והדיהם האחרונים, עם כלות כחם. מעבר לגבול הקולות והמראות, מחוץ לתחום… האבן הזאת ילדתני…\n\nהנה עוברת עב קטנה עבר ומחה. שפר רקיע. כל העוברות נמחו עתה מנפשי – והנני שוב נקי.\n\nצחצח זהר הרקיע את-עיני ויטהרני. גבעל יתרפק על לחיי, מפיס ומרצה…\n\nרק עד רגע קטן נפתח שער הרחמים. מהרי באי, דבורת הזהב, פן יעבר הרגע והשער יסגר לנצח…\n\n",
        "year":"",
        "month":"",
        "published":"no"
    },
    {
        "poem": "רסיסים א",
        "content" : "מחוץ לרשות אל ושלא תחת כנפי השכינה\n\nנשאתי את-ראשי ואזקף מעט את-קומתי\n\n",
        "year":"",
        "month":"",
        "published":"no"
    },
    {
        "poem": "רסיסים ב",
        "content" : "גברו עלילות בארץ. מעבר לתחומם\n\nאשכב לי דומם,\n\nמתוק האור כתמול שלשום ומתוקה וברוכה - -\n\n",
        "year":"",
        "month":"",
        "published":"no"
    },
    {
        "poem": "רסיסים ג",
        "content" : "ולוא אלף פעמים משהוא חלקי בחיים יצער,\n\nתאלמנה שפתי, אם תדענה שמץ תלונה –\n\nאביב אביב ושלומו, קיץ קיץ וברכתו –\n\nולוא אלף פעמים משהו חלקי בחיים יצער,\n\nלעולם יברך שמך, אל ישעי ומעוז חיי,\n\nעל כל נשימה ונשימה יהי שמך מברך!\n\n",
        "year":"",
        "month":"",
        "published":"no"
    },
    {
        "poem": "רסיסים ד",
        "content" : "ואם יאחר, הלא בא יבא למועד המלאך הגואל\n\nובחרבו השלופה למראשותי יתיצב,\n\nואני טרם אדע, מה-זמם אל לנפשי\n\nומה-יצו עליה ליום אחרון.\n\n(השחורה כינשוף-לילה תעזב לנצח קנה,\n\nזעומת אלהים ואדם, נזופה לשמש ולאור) - -\n\n",
        "year":"",
        "month":"",
        "published":"no"
    },
    {
        "poem": "רסיסים ה",
        "content" : "חבר אחד קטן יש-לי – כוכב בהיר,\n\nלילה לילה אשמר-לו על-יד חלוני - -\n\n",
        "year":"",
        "month":"",
        "published":"no"
    },
    {
        "poem": "רסיסים ו",
        "content" : "לי בארי ואנכי עשיתיו\n\nומבארי שאבתי בכדי,\n\nוביבוש מקור אורי אל תבכו –\n\nהבה אדעך לבדי!\n\n",
        "year":"",
        "month":"",
        "published":"no"
    },
    {
        "poem": "רסיסים ז",
        "content" : "כעב בין חגוי סלע ילין זכרך\n\nבין קמטי מצחי וחריציו - -\n\n",
        "year":"",
        "month":"",
        "published":"no"
    },
    {
        "poem": "אהה, לו ידעתי איך אשכם",
        "content" : "אהה, לו ידעתי איך אשכם ויצעקו\n\nובמה אקניאם,\n\nבמה אעמיק ארע ללבבם –\n\n––––––––\n\nאכלתם עולמכם, אכלתם משיחכם\n\nוללא קרן-הוד,\n\nאיש לפי כחו זללתם, סבאתם, שגלתם,\n\nומה-לכם עוד?\n\nאיש בזויתו יפלה טליתו ויחטט\n\nבצרעתו הקטנה –\n\n––––––––\n\nאהה! במה ארע ללבבכם ואיכה\n\nאכס פניכם בושה\n\nובשרכם בשר מת ולבבכם ברזל\n\nומצחכם נחושה?!\n\n",
        "year":"",
        "month":"",
        "published":"no"
    }
]
